Mušarafův poslední výstup?
Generál Mušaraf se na celostátní scéně objevil 12. října 1999, kdy svrhl zvolenou vládu a oznámil ambiciózní projekt „budování státu“.
Mnoho Pákistánců rozčarovaných pákistánskou politickou garniturou mlčelo v domnění, že by mohl svým slibům dostát.
Teroristické útoky na Spojené státy z 11. září 2001 přivedly Mušarafa do záře mezinárodních reflektorů, neboť souhlasil s odstavením Talibanu a podporou Spojenými státy vedené války s terorismem.
Mušaraf zakročil proti některým náboženským radikálům působícím uvnitř Pákistánu a také proti těm, kdo bojovali s indickými silami v Kašmíru.
Za to byl Pákistán odměněn americkou finanční pomocí a zbraněmi.
Na podporu svého nového kurzu vyslal Mušaraf poprvé od pákistánského získání nezávislosti armádu do kmenových oblastí hraničících s Afghánistánem.
Tamní operace proti Talibanu a al-Káidě přinesly smíšené výsledky.
Ačkoliv USA pokládaly Mušarafa za garanta změn, nikdy nedosáhl domácí politické legitimity a jeho politika byla vnímána jako plná rozporů.
Uzavřel například spojenectví s islamistickými politickými silami (které v roce 2004 hlasovaly pro ústavní změny legitimizující jeho postavení a konání).
Současně odstavil na vedlejší kolej umírněné politické předáky hlavního proudu, přičemž ovšem tvrdil, že se staví za „osvícenou umírněnost“.
Řada špatně naplánovaných vojenských operací v kmenových oblastech dále zkomplikovala situaci v tomto nevyzpytatelném pohraničním regionu.
V březnu učinil Mušaraf nejsmělejší krok, když odvolal z funkce hlavního soudce Nejvyššího soudu Iftichara Čaudhryho.
K překvapení mnohých zorganizovala právnická komunita celostátní hnutí za opětovné dosazení hlavního soudce do funkce.
Statisíce obyčejných lidí požadovaly vládu zákona a svrchovanost ústavy, což osmělilo soudcovský stav a změnilo politickou dynamiku země.
Historickým rozhodnutím, které Mušarafovi prakticky nezbývalo než přijmout, sám Nejvyšší soud v červenci opětovně jmenoval původního hlavního soudce.
Povzbuzený soudcovský stav poté pokračoval ve výnosech příčících se vládním rozhodnutím, čímž uváděl vládu – a zejména její zpravodajské služby – do rozpaků.
Vládní činitelé byli hnáni k zodpovědnosti za skutky, které obvykle přesahovaly rámec zákona, od brutálního bití novinářů až po nezákonné zadržování kvůli „národní bezpečnosti“.
Mušaraf a jeho političtí spojenci se pokusili této nové realitě přizpůsobit, ale jejich trpělivost přetekla, když Nejvyšší soud převzal petice proti Mušarafově rozhodnutí kandidovat na prezidenta.
Podle ústavy (původně schválené v roce 1973 řádně zvoleným parlamentem) nemůže činný vojenský představitel kandidovat na volený úřad.
Mušaraf nebyl připraven vzdát se své vojenské funkce, ale zároveň se chtěl stát civilním prezidentem.
Oznámil sice, že odstoupí z vojenského postu, „pokud“ bude zvolen prezidentem, avšak jeho dosavadní bilance porušených slibů soudcovský stav děsila.
Soudní řízení probíhající v posledních několika týdnech Mušarafa znervóznilo.
Rozhodnutí jedenáctičlenného sboru by se totiž mohlo snadno obrátit proti němu.
A protože byl z právního hlediska zahnán do kouta, rozhodl se dnes Mušaraf rezignovat na ústavnost, odstranit hlavní soudce Nejvyššího soudu i provinčních vrchních soudů a nasadit náhubek médiím.
Právníci, aktivisté za lidská práva a političtí předáci jsou od té doby zatýkáni.
Reakcí na tyto kroky je všeobecný odpor veřejnosti.
Místo aby vzal na sebe zodpovědnost za zhoršující se bezpečnostní situaci v zemi (jejímž dokladem jsou pravidelné sebevražedné pumové útoky) a prohlubující se talibanizaci kmenových oblastí, pokusil se Mušaraf svalit vinu na soudnictví a média.
Jistě, v některých případech byl soudní aktivismus zjevný (byť probíhal v rámci ústavních zákonů) a také sdělovací prostředky se dopouštěly chyb; avšak ani při nejbujnější fantazii nelze tyto jevy dávat do souvislosti s náboženským extremismem nebo podporou radikalismu.
Je nepravděpodobné, že by Mušarafův poslední gambit uspěl, neboť jeho podpora u veřejnosti dosahuje minima.
Pákistánské ozbrojené složky – které jsou opakovaným terčem sebevražedných atentátníků – se staly demoralizovanými.
Lze si jen těžko představit, že by se postavily za Mušarafa, kdyby měl vypuknout občanský konflikt.
Stejně tak nemůže slabý, obléhaný a dezorientovaný Mušaraf očekávat, že se mu podaří účinně bojovat s islámským ozbrojeným radikalismem nebo nastolit v Pákistánu politickou stabilitu.
Opoziční politické strany se přimykají těsněji k sobě a bývalá premiérka Benazir Bhuttová navzdory pokroku ve vyjednávání o rozdělení moci s Mušarafem jeho počínání ostře odsoudila.
Očekává se, že organizace bojující za lidská práva, novinářské asociace i sdružení právníků se výjimečnému stavu vzepřou, což je postaví proti bezpečnostním složkám.
Těžit ze vzniklé situace mohou rovněž teroristé, kteří zaútočí na zaneprázdněnou armádu a politické síly stojící v jednom šiku s Mušarafem.
V případě přetrvávajících protestů a potenciálního násilí mohou nejvyšší vojenští velitelé rozhodnout, že hodí Mušarafa přes palubu – takové rozhodnutí by v chronicky rozbouřených dějinách Pákistánu rozhodně nebylo bezprecedentní.
Podhoubí vraždy v Pákistánu
Bhuttová tak musela zaplatit životem za to, že se kurážně postavila extremistům všech odstínů – od al-Káidy a Tálibánu po místní náboženské politické strany a armádní příznivce tvrdé linie.
Coby dědička Zulfikara Alího Bhutta, legendárního demokratického lídra, jehož v roce 1979 nechal oběsit generál Muhammad Zijául Hak, se Bénazír už v mladém věku stala symbolem odporu – v 80. letech však strádala ve věznicích a v exilu.
Odkazem Z. A. Bhutta bylo dodávat moc chudým a bránit práva obyčejných lidí obklopených feudalistickou politikou a vojenskou vládou.
Než aby se před vojenskou juntou shrbil, přijal raději šibenici.
Několik hodin před otcovou popravou bylo Bénazír dovoleno jej naposledy vidět, o čemž ve své autobiografii napsala: „V cele smrti jsem mu přísahala, že v jeho díle budu pokračovat.“ Velkou měrou svůj slib splnila.
Její první období ve funkci předsedkyně vlády (1988-90) bylo krátké a nepřehledné.
Generálporučík Hamíd Gul, bývalý šéf tajné služby ISI, potvrdil, že podporoval alianci pravicových politických stran, aby Bhuttové zabránil v získání parlamentní většiny.
Informace o pákistánském jaderném programu a operacích ISI v Afghánistánu byly mimo její pole působnosti.
Její druhé období v úřadu (1993-96) bylo delší a lepší, avšak její vláda opět předčasně padla, kvůli obviněním ze špatného hospodaření a korupce.
Ve skutečnosti také sehrály svou úlohu machinace tajných služeb.
Armáda si k ní vypěstovala hlubokou nedůvěru, vzhledem k jejímu postavení prozápadní vůdkyně s všeobecnou podporou, která si přála mír s Indií.
Po téměř deseti letech dobrovolného exilu přinesl Bhuttové její říjnový návrat do Pákistánu nový politický začátek.
Pákistán se změnil, neboť vojenská diktatura a náboženský extremismus na severu narušily strukturu společnosti.
Předběžná dohoda s Mušarafem a podpora Západu – zejména ze Spojeného království a Spojených států – jí cestu zpět usnadnily. Její návrat vítaly stovky tisíc lidí, třebaže teroristé ji pozdravili sérií sebevražedných bombových atentátů.
Bhuttové kontakty s Mušarafovou vojenskou vládou si vysloužily kritiku, ale ona zůstávala neoblomná v tom, že návrat demokracie je možný jedině prostřednictvím transformace, během níž se Mušaraf vzdá svého vojenského postavení, stane se civilní hlavou státu a uspořádá svobodné a poctivé volby.
Ke zděšení některých demokratických sil Bhuttová zachovala svůj kurz i poté, co Mušaraf 3. listopadu vyhlásil výjimečný stav a odvolal nejvyšší soudce v zemi, aby si zajistil znovuzvolení.
Přesvědčila dokonce další významné politické lídry, aby se voleb plánovaných na 8. ledna, které považovala za příležitost ke zpochybnění nábožensky extremistických sil ve veřejné sféře, zúčastnili.
Sama se této příležitosti chopila tím, že odvážně cestovala napříč zemí a obhajovala demokratický a pluralitní Pákistán, navzdory vážným výhrůžkám, že přijde o život.
Člověk dokáže pochopit, proč se stala terčem náboženských extremistů, jako jsou al-Káida a Tálibán, a vláda tvrdí, že ochrana proti sebevražednému útoku není možná.
Bhuttovou ale údajně zavraždil odstřelovač, dřív než se terorista vyhodil do vzduchu.
V očích pákistánského lidu a zejména Bhuttové příznivců to tudíž byly tajné služby, ať už samy, nebo ve spolupráci s extremisty, kdo se nakonec rozhodl Bhuttovou odstranit.
Ať už na tom vláda měla svůj podíl či nikoliv, zůstává faktem, že Pákistán ztratil vůdkyni, již zoufale potřeboval.
Vzhledem k tomu, že na misce vah je budoucnost Pákistánu, zcela zásadní bude pomoc a podpora Západu. To ale znamená potřebu pochopit, že Mušaraf není jediným vůdcem, který dokáže řešit bezpočet pákistánských problémů a vést válku proti teroru.
Právě naopak, poněvadž pěstoval současné prostředí nestability a nejistoty, Mušarafa je třeba považovat za jeden z největších pákistánských problémů.
Jak vymýtit Mušarafova ducha
Na rozdíl od Iráku a Afghánistánu není demokracie v tomto šedesát let starém státě ničím novým, avšak etnická štěpení, slabé instituce a náboženský extremismus na severu ho trvale destabilizují.
A zatímco se nová vláda „zabydluje“ a stanovuje si priority, musí Západ v čele se Spojenými státy přehodnotit dopad svého předchozího přístupu k Pákistánu.
Nový pákistánský premiér Júsuf Gílání je ostřílený politik a především má sufijské rodinné kořeny, což je vzhledem k sufijské tradici tolerance dobré znamení.
Ve svém inauguračním projevu jednoznačně deklaroval, že boj s terorismem je prvořadou prioritou, a jeho prvním rozhodnutím bylo propustit z domácího vězení soudce, které Mušaraf zbavil funkcí.
Opadnutí děsivé vlny sebevražedných útoků po nástupu nové vlády k moci je neméně povzbudivé.
Líbánky se však chýlí ke konci.
Přímo v Gíláního rodném Multanu zaútočili výtržníci na vládní úřady a banky, aby protestovali proti výpadkům elektřiny.
Dva dobře známí opoziční politici, jeden bývalý premiér provincie a jeden ministr předchozí Mušarafovy federální vlády, byli veřejně zbiti, což vyvolalo pochyby o schopnosti vlády kontrolovat právo a pořádek v zemi.
Mušaraf zatím přijímá své slábnoucí postavení klidně – třebaže mu mnoho jiných možností nezbývá.
Nové politické vedení v parlamentu i mimo něj se čelnímu střetu s prezidentem pečlivě vyhýbá.
Zajímavé je, že uprostřed předávání politické moci vyrazil Mušaraf na týdenní návštěvu Číny, aby tam lobboval za výstavbu ropovodu a plynovodu mezi Čínou a Perským zálivem, které by vedly přes Pákistán.
Tento návrh vyvolal hlubší otázku, zda tím chtěl Mušaraf vyslat USA vzkaz, že se priority Pákistánu přesouvají jinam.
Oživení demokratické politiky v Pákistánu bude mít nepochybně dopad i na pákistánsko-americké vztahy.
Zdá se, že vojenské vazby Pákistánu na Ameriku mají i nadále zdravé kořeny, takže strategické spojenectví s USA bude pravděpodobně pokračovat, možná s několika jemnými rozdíly v pojetí „války s terorismem“.
Pákistánské politiky však nutně bude ovlivňovat domácí veřejné mínění, které je k politice USA obecně kritické.
Dlouhodobým americkým zájmům v regionu nicméně poslouží lépe, pokud se v Pákistánu úspěšně etablují demokratické síly.
Návrh na zvýšení rozvojové a vzdělávací pomoci Pákistánu, který leží v americkém Senátu, by mohl přispět k tomu, aby si Amerika získala srdce a mysl Pákistánců.
Prezident George W. Bush mezitím prohlásil, že „pokud se plánuje další útok ve stylu 11. září, pak se pravděpodobně nechystá v Afghánistánu, nýbrž v Pákistánu“.
Není známo, zda se toto hodnocení amerických zpravodajských služeb opírá o hodnověrné informace.
Stejně dobře by se za ním mohla skrývat americká politika ve volebním roce.
Příznačné však je, že se Bush rozhodl vyslovit tento názor právě během výměny politické garnitury v Pákistánu.
Bez ohledu na Bushovy motivy musí brát Pákistán toto tvrzení vážně.
Nová vláda by měla urychleně formulovat politiku boje s terorismem.
V posledních měsících došlo k desítkám sebevražedných útoků a dalších teroristických aktivit – je to cena za hrubé chyby v minulosti na straně Pákistánu, ale i Západu.
Nejlepším příkladem je postoj k Afghánistánu, případně neschopnost urovnat tahanice s Indií o Kašmír.
Obě selhání posílila domácí teroristické skupiny.
Zdá se, že se pákistánská vláda připravuje hovořit s některými extremisty v kmenových oblastech, zavést politické reformy a zdvojnásobit rozvojové úsilí.
Zmínka o „rozhovorech“ však není Západu po chuti.
Američtí činitelé přirovnali tuto strategii k vyjednávání s teroristy a poukazují na skutečnost, že předchozí kolo jednání nijak nepřispělo k zastavení násilností v kmenových oblastech.
Nové vedení však chce rozlišovat mezi teroristy z al-Káidy na jedné straně a náboženskými konzervativci a rozčarovanou paštunskou mládeží uvnitř Pákistánu na straně druhé.
Vítězství sekulární Lidové národní strany (ANP) v pákistánské Severozápadní pohraniční provincii je koneckonců silným indikátorem, že tamní lidé odmítli nábožensky založené politické síly a násilí.
Tuto příležitost lze dále prohloubit prostřednictvím dialogu a usmíření s těmi, kdo jsou ochotni zavrhnout extremismus a ozbrojený radikalismus.
Nová pákistánská vláda to potřebuje vysvětlit Západu, má-li si udržet jeho podporu.
USA by zatím měly ukončit přímé vojenské údery v oblasti, i když je vede s vědomím a za spolupráce pákistánské armády.
Síla na paštunské kmeny nikdy neplatila a neexistují žádné důkazy, že by se to změnilo.
Naopak existují skutečné náznaky, že nová vláda je v kmenových oblastech pokládána za důvěryhodného partnera.
Je třeba jí dát čas, aby z tohoto nekonečného cyklu násilí nalezla cestu ven.
Předlouhé loučení Parvíze Mušarafa
Potenciální obvinění jsou vážná: spiknutí s cílem destabilizovat vládu zvolenou letos v únoru, nezákonné odvolání nejvyšších soudců země v listopadu 2007 a neschopnost zajistit dostatečnou bezpečnost Bénazír Bhuttové před jejím zavražděním při prosincovém atentátu.
Mušarafovo spojenectví s Bushovou administrativou ještě zvýšilo jeho neoblíbenost, a to zejména po raketových útocích Spojených států na kmenové oblasti v Pákistánu.
Navzdory předchozím rozdílům v názoru na otázku, jak s Mušarafem naložit, jsou dnes čelní politické strany v Pákistánu sjednoceny proti němu.
Spory mezi Pákistánskou lidovou stranou vedenou vdovcem po Bhuttové Asífem Alím Zardárím a Pákistánskou muslimskou ligou (N), v jejímž čele stojí bývalý premiér Naváz Šaríf, daly Mušarafovi šanci získat své postavení částečně zpět poté, co jeho spojenci utrpěli v únorových volbách porážku.
Rovněž americká nechuť vzdát se Mušarafa – spolu s vleklými výpadky elektřiny, kvůli nimž se nová vláda jevila jako neschopná – zvýšila jeho naděje.
Mušaraf se možná spoléhá, že ho ze současné krize vytáhne armáda, která je jeho hlavní voličskou základnou.
Ačkoliv taková podpora zůstává i nadále možná, je nepravděpodobné, že by se vedení armády v jeho prospěch jakkoliv významně angažovalo.
Třebaže je náčelník štábu, generál Ašfak Kajání, Mušarafovým chráněncem, zároveň je to profesionální voják, pro něhož jsou institucionální zájmy armády důležitější než politické zájmy jeho bývalého armádního šéfa.
Kajání opakovaně deklaroval, že se armáda nebude vměšovat do politických záležitostí a že parlament a ústava jsou svrchovanými hodnotami.
A i kdyby armáda cítila pokušení zasáhnout v Mušarafův prospěch, politický vývoj v posledním roce ji vytrestal.
Celá právnická komunita povstala a požadovala návrat soudců do funkcí a posílení vlády zákona.
Veřejná poptávka po svobodných volbách a z nich vyplývající ustavení demokratické vlády přinutily armádu, aby akceptovala vůli veřejnosti.
Armáda rovněž zaplatila vysokou cenu za Mušarafův přístup k válce proti terorismu.
Sebevražední atentátníci opakovaně zasahují vojenské objekty a personál kolem armádního sídla v Rávalpindí.
Také zvýšení počtu smrtelných útoků na armádní konvoje v kmenových oblastech mezi Pákistánem a Afghánistánem odcizilo armádu od Mušarafa.
Ačkoliv armádě spadla do klína finanční pomoc americké armády a ačkoliv útočila proti mnoha zahraničním ozbrojencům napojeným na al-Káidu v regionu, její výsledky proti pákistánským ozbrojencům byly a jsou přinejlepším smíšené.
V důsledku toho se zvýšila prestiž Talibanu a dalších ozbrojených skupin působících v oblasti.
V tomto kontextu si armáda ve snaze vyhnout se výhradní zodpovědnosti za neúspěchy přeje, aby se politických otázek ujala lidová vláda.
A žádná taková vláda nemůže vzniknout, pokud jsou zvolené strany odstavovány.
V důležitých otázkách nicméně existují známky neshod mezi vládou a armádou.
Armáda nedávno zablokovala vládní snahu převést nechvalně proslulou pákistánskou zpravodajskou službu ISI pod kontrolu ministra vnitra namísto dosavadního premiéra.
Mušaraf podpořil zamítavý postoj armády k této reformě, za což se mu od vojenských velitelů dostalo jistého vděku.
Během nedávné návštěvy premiéra Júsufa Rázy Gíláního v USA prezident Bush opakovaně prohlašoval, že jeho administrativa podporuje pákistánskou demokracii, a stejnou politiku později zopakovala ministryně zahraničí Condoleezza Riceová.
To naznačuje, že USA nepodpoří Mušarafa v žádném jeho případném střetu s demokratickými silami Pákistánu.
Většina Pákistánců v to doufá.
Mušaraf musí vyhodnotit, co bude jeho odkazem.
Místo aby se snažil zarazit své obvinění z velezrady a prodlužovat krizi, měl by uznat, že si Pákistán nemůže dovolit další nestabilitu a že odstoupení se ctí mu přinese jisté uznání.
Nutno dodat, že i kdyby se Mušaraf hrozbě obvinění z velezrady postavil a souhrou šťastných náhod nakonec nebyl sesazen z funkce, přesto by ho čekala neveselá budoucnost.
V březnu 2009 totiž získá současná vládní koalice další křesla v Senátu a vláda se ho téměř jistě pokusí obvinit znovu.
Jakýkoliv Mušarafův pokus rozklížit vládu uplatněním svých ústavních pravomocí by navíc vyvolal nové volby, jejichž výsledek by se příliš nelišil od únorového hlasování.
Je načase, aby Mušarafovi přátelé na Západě vyvinuli na prezidenta tlak, ať naposledy poslouží své vlasti tím, že se vyhne konfrontaci s jejími demokratickými silami a dá si padla.
Jižní Asie ve válce
Regionální konflikt, zahrnující všechny státy oblasti a narůstající počet nestátních aktérů, zplodil velký počet cvičených bojovníků, čekajících na povolání ke slávě.
Živnou půdu konfliktu v Indii i v Pákistánu vytvářejí ekonomické nerovnosti a sociální nespravedlnost.
Využívání a zneužívání náboženské horlivosti, ať už „džihádistické“ či „fundamentalisticky hinduistické“, bije u kořenů komunitní harmonie v jižní Asii do očí.
Prameny značné části současných potíží lze najít Afghánistánu, jehož tragédie nikdy nemohla zůstat uzavřená uvnitř jeho vymezených hranic.
Směřování regionu se změnilo, když se bojovníci za afghánskou svobodu z 80. let prostřednictvím zločinného podniku, jehož se s nadšením účastnil Západ i muslimský svět, proměnili v „mudžáhedíny“.
Pákistán, odjakživa sužovaný nejistotou ohledně Indie, se stal centrem této proměny.
Západ se domníval, že se po pádu sovětského impéria posunul dál, ale celý region – a čím dál víc i celosvětová obec – za tento hanebný projekt nadále platí vysokou daň.
Nesnáze dvou desetiletí v jižní Asii lze připsat na vrub afghánským džihádistickým rokům: vzestupu Tálibánu, čelnému postavení Pákistánem financovaných náboženských fanatiků v hnutí za osvobození Kašmíru a nakonec šíření sektářského sporu uvnitř Pákistánu.
Pákistánské vojenské a výzvědné složky hledaly v Afghánistánu „strategickou hloubku“ proti Indii.
Navíc se chtěly Indii pomstít za její úlohu v podpoře vzpoury 60. a 70. let minulého století, která vyústila v nezávislost Bangladéše na Pákistánu.
Indie tu není bez viny.
Prosazovala dvojaký přístup – prohlašovala, že v Kašmíru je všechno v pořádku (bezostyšná lež), a podporovala etnický svár v Pákistánu.
Krutou realitou se v jižní Asii staly násilné výzvědné války mezi pákistánskou vojenskou tajnou službou ISI a indickou vnější rozvědkou RAW.
Plodem těchto let byla Laškar-e-tajba (LET, Armáda ctnostných), vojenská jednotka pocházející z Pákistánu, která podporovala vzpouru na indické straně Kašmíru.
Podle indických vyšetřovatelů má bombajské útoky na svědomí právě tato skupina.
Pákistánský zásah v jejích kancelářích po celé zemi tento závěr v podstatě potvrzuje, byť Pákistán veřejně požaduje další důkazy.
LET byla ozbrojeným křídlem hnutí Ahle-hadíth, jihoasijské obdoby fundamentalismu v saúdském stylu, jehož účelem bylo napadat indické síly v Kašmíru.
Přestože po teroristických útocích na Spojené státy z 11. září 2001 bývalý pákistánský prezident Parvíz Mušaraf tuto skupinu zakázal, někteří z jejích příslušníků přešli do ilegality a další vstoupili do Džamaát-ad-dawa (DAD, Strany obracení na víru), organizace provozující náboženská osvětová centra a charity.
Vzhledem k zavedeným vazbám na pákistánské výzvědné složky se tato skupina nikdy nestala terčem hlubšího prověřování.
Ve skutečnosti se dokonce podílela na záchranných akcích na pákistánské straně Kašmíru po tamním ničivém zemětřesení roku 2005.
Pákistánští vojenští stratégové si však nedokázali uvědomit, že skupiny jako LET a DAD mají i domácí agendu – proměnu Pákistánu v teokracii.
Háfiz Saíd, zakladatel LET a nynější hlava DAD, kdysi hrdě prohlásil: „My věříme ve střet civilizací a náš džihád bude pokračovat, dokud se islám nestane převažujícím náboženstvím.“
DAD, společně s mnoha dalšími podobně smýšlejícími skupinami, radikalizovala tisíce mladých Pákistánců.
Prostřednictvím webových i tištěných publikací také pravidelně zpochybňovala učení súfijských mystiků, kteří islám do jižní Asie původně vnesli prosazováním pluralismu a lásky k lidstvu.
Indie sice právě požaduje rázný zákrok proti DAD, musí si ale zároveň uvědomit, že samotný Pákistán je obětí teroru.
Jakýkoli vojenský střet s Pákistánem tamní radikály jedině posílí.
Indie také musí pohlédnout do vlastního nitra, protože násilí fundamentalistických hinduistických skupin vůči muslimům v Gudžarátu má potenciál vytvářet příležitosti pro muslimské extremisty uvnitř Indie.
Smírné řešení kašmírského konfliktu k mírovým vyhlídkám v jižní Asii jen přispěje.
Pro Pákistán je nezbytné soustředěné a vytrvalé úsilí potírající všechny extremistické skupiny, které v zemi působí.
Militanty všech ražení je třeba zcela a transparentně odstavit.
Neméně důležité pro Pákistán je rozšířit a reformovat svou soustavu veřejného školství a zlepšit základní služby, aby radikální skupiny nemohly lákat mladé lidi do svých vzdělávacích a sociálních sítí.
Status quo jinak může vážně ohrozit budoucnost Pákistánu – a jižní Asie vůbec.
Syrská kultura strachu a patu
Je pochopitelné, že nový, mladý vůdce arabské země bude v prvních letech v úřadu usilovat o to, aby dokázal zemi i světu svou legitimitu a získal vážnost.
Současný syrský prezident Bašár Asad, který převzal úřad po svém zesnulém otci Háfizu Asadovi, si nutně musel dokázat svou kontrolu nad situací v zemi ještě více než další relativně noví vůdcové v arabském světě jako např. jordánský král Abdulláh nebo marocký král Muhammad.
Zvolení Bašára Asada nástupcem jeho otce hned po Asadově smrti 10. června 2000 konsternovalo celou Sýrii, přestože veřejné mínění bylo na jeho nástupnictví připravováno už dlouhá léta.
Když se mladému prezidentovi nepodařilo předložit jasný a efektivní program vnitřních reforem, pokusil se vynahradit si domácí neúspěchy na poli mezinárodní politiky.
Arabsko-izraelský konflikt mu zde pochopitelně byl nejočividnější příležitostí, jak prokázat své vůdcovské schopnosti, zvlášť když nedávno předtím byl v izraelských demokratických volbách zvolen novým premiérem Ariel Saron, muž, jenž je arabskému světu trnem v oku.
Během nedávného arabského summitu v Bejrútu mladý prezident využil nepřítomnosti egyptské, libyjské a palestinské delegace (mezi jinými) a s úspěchem zahrál na strunu příznivců v Sýrii i jinde v arabském světě.
V provokativním projevu před svými kolegy Bašár Asad dobře nacvičeným a sebevědomým způsobem, kterým připomněl svého zesnulého otce, podpořil palestinské "právo odporu", vyzval arabské země k přerušení všech styků s Izraelem, vyslovil se pro usmíření mezi Irákem a Kuvajtem a podpořil mírovou iniciativu saúdského korunního prince Abdalláha.
Svými požadavky se mladý prezident v mnoha syrských očích stal hlavní postavou bejrútského summitu, vůdcem, který chápe všechny bezprostřední problémy v celé jejich hloubce.
Svým přesvědčivým výkonem nový prezident získal vážnost.
Podstatné ovšem je, že svým výkonem odvrátil pozornost od jakýchkoli úvah nad ekonomickými či politickými reformami v Sýrii. Alespoň prozatím.
Bašárův nástup k moci byl zpočátku doprovázen skromným, ale patrným politickým táním.
Po celé Sýrii začaly jako houby po dešti vznikat lidová fóra a soukromé diskusní kluby, kde se dalo relativně otevřeně debatovat.
Po několika měsících přišel náhlý konec, když bezpečnostní služba začala uplatňovat soubor přísných nařízení, která fakticky tato otevřená setkání zakázala.
Krátkost tohoto "syrského jara" přišla jako krutá rána představám a nadějím mnoha intelektuálů a vzdělanců bez rozdílu věku.
Rána to byla o to krutější, když se ukázalo, že veřejnost proti potlačování těchto tribun svobodných názorů nijak zvlášť neprotestuje.
Jakmile si syrští intelektuálové uvědomili, že nová vláda je míní opět vytlačit na okraj společnosti, obrátili svou pozornost na Sarona a narůstající konflikt mezi Izraelci a Palestinci.
Palestinská otázka se tak opět stala náhražkou za soustředěnou pozornost na situaci uvnitř Sýrie a nabídla intelektuálním a vzdělaným vrstvám syrské společnosti politicky bezpečným způsob, jak ventilovat svůj pocit marnosti.
Pokud jde o syrskou "ulici", onu beztvarou směsici řadových občanů a lidového souhlasu, té chybí nejen jakékoli pochopení pro intelektuály, ale i jakýkoli systematičtější zájem o domácí politiku.
Hlavní starostí průměrného Syřana je, nakolik se hmatatelně zvýšila životní úroveň a o kolik klesla nezaměstnanost.
Sirším diskusím o reformách - tedy o reformách občanského práva, práv žen a role náboženství ve společnosti - se syrská ulice raději vyhýbá.
Nepsaný zákaz mluvit o těchto věcech všichni chápou jako stálou součást života v Sýrii.
Diskutovat o nich v těžkých a nejistých dobách - to není příliš příjemná představa.
Netečnost syrské společnosti je důsledkem tiché dohody mezi občany a vládou.
Vláda se nesnaží plést do věcí společnosti a lidé se příliš nepletou do vnitřní politiky.
Arabsko-izraelský konflikt je přitom syrskou vládou i občany vzájemně chápán jako bod, na kterém se obě strany shodnou.
Jakožto záminka k přehlížení nerespektování základních svobod je dnes tento konflikt celou syrskou společností vnímán skrz efektní národnostní a náboženské fráze.
Původně politický konflikt tak dostal významné sociokulturní dimenze.
Má tak smysl ptát se, zda syrský prezident může skutečně něčím k řešení arabsko-izraelského konfliktu přispět.
I když má jeho režim diktátorské rysy, musí prezident Asad uspokojit lidové mínění o Izraeli.
Kdyby tento konsensus zradil, vystavil by se riziku, že se lid zmobilizuje směrem k zájmu o domácí dění.
To je riziko každé lidové mobilizace na Blízkém Východě; Sýrie jen převádí jeho pokročilejší verzi.
Kolébka protikladů
Američany vedená invaze do Iráku měla zahájit proces transformace napříč Středním východem. Syrský básník a politický komentátor Ammár Abdulhamíd tvrdí, že v Sýrii dochází v současnosti k uvolnění, jež není-li přímo změnou, pak snad jejím předznamenáním.
Život v Sýrii nebyl nikdy jednoduchý.
Skutečnost, úzkostlivě tajená pod pozlátkem homogenity, byla vždy příliš složitá i pro ty nejbystřejší z učenců.
Mírové soužití nesčetných syrských etnických, náboženských a kmenových skupin je plodem promísené vrstvy ústupků, kompromisů, tichých dohod a dalších pragmatických ujednání vypilovaných za celá staletí.
V posledních měsících se spletitost života ještě prohloubila, neboť se zdá, že jak vládnoucí elita země, tak zastánci občanské společnosti jsou popleteni ohledně budoucnosti země víc než kdy předtím.
Všechny skupiny se zaměřují na vymezení svých konkrétních výsad, ovšem při zachování územní celistvosti a národní jednoty země, která je čím dál podrážděnější a křehčí.
Toto dění je samozřejmě důsledkem invaze do Iráku pod vedením USA. Ta proměnila nezřetelnou a vzdálenou hrozbu v impozantního souseda, jehož úmysly nejsou ve vztahu k syrskému baasistickému režimu rozhodně přátelské.
Proto se konečně začalo usazovat povědomí o potřebě drastických změn v uspořádání a stylu režimu, jenž dříve býval k realitě slepý.
Rozličná syrská politicko-mocenská centra se tak pustila do zoufalého hledání vize, jak prosadit změnu, a přesto umožnit zachování současného řádu.
Vzhledem k tomu, že syrským vládcům chybí k vytvoření takové vize jak schopnosti, tak znalosti, jistá volnost byla přiznána občanské společnosti.
Je zřejmé, že rozšiřování manévrovacího prostoru občanské společnosti by se mohlo proměnit až v otevřenou opozici vůči syrským vládcům.
Záměrem je dovolit, aby došlo k jisté debatě, v naději, že vznikne tolik potřebná vize změny.
To probudí v okolním světě dojem, že dochází k vážné proměně a že by se režimu měl dát čas, aby ji dokončil.
Tvrdé zákroky, věznění a nezákonné procesy tak jdou ruku v ruce s rostoucí tolerancí vůči tvořivým iniciativám.
V několika posledních měsících vzniklo přes dvacet nevládních organizací.
Mnohé z nich jsou charitativní a v jejich poradních výborech často figuruje jeden či dva členové s jasnými vládními konexemi (dcera ministra nebo armádního generála, ba v několika význačných případech prezidentova manželka).
Navzdory tomu představuje tento vývoj na syrské poměry stále pokrok, neboť nezávislé iniciativy bývají tradičně v nemilosti.
Skutečně zásadní je tiskový servis All4Syria ( www.all4syria.org ), založený syrským inženýrem Ajmanem Abdulem Nourem.
Servis zahrnuje elektronický zpravodaj, jenž přináší zprávy a články týkající se Sýrie, shromažďované z různých zdrojů, často včetně vyjádření představitelů domácí i zahraniční opozice.
Svým způsobem All4Syria zajišťuje nepřímý komunikační kanál dialogu mezi vládou a opozicí, k němuž by jinak nemuselo dojít.
Přestože byl webový server All4Syria nedávno z neupřesněných důvodů blokován, zpravodaj je stále v oběhu a pan Abdul Nour se nerušeně pohybuje ve svém obvyklém prostředí.
Já jsem se podílel na zahájení Projektu Tharwa ( www.tharwaproject.com ), iniciativy, již jsem si už dlouho představoval jako jeden ze způsobů, jak v arabské oblasti řešit problémy náboženských a etnických menšin.
Ač je rozsahem regionální a má pestrý mezinárodní výbor poradců, Projekt Tharwa (Tharwa v arabštině znamená bohatství) sídlí v Damašku a bude odtud řízen.
Zahájení Projektu Tharwa se před měsícem nezáměrně časově krylo s kurdskými nepokoji, jež otřásly severní Sýrií.
Tato okolnost společně s vážeností poradního sboru (jenž zahrnuje známého egyptského sociologa Saada Eddina Ibráhíma, francouzského experta na politický islám Gilla Kepela a člena amerického Brookingsova institutu Flynta Leveretta) a citlivostí otázky práv menšin obecně zajistily projektu národní, regionální i mezinárodní pozornost.
Syrské úřady na Projekt Tharwa dosud nezareagovaly.
V této partii je na to zřejmě ještě příliš brzy.
Projekt se však jeví jako ten typ aktivit, které mohou pomoci vytvořit vizi změny.
Někteří členové syrské vlády si to snad uvědomují.
Nedávno nicméně bylo z podrývání národní jednoty obviněno a k různým trestům odsouzeno čtrnáct občanských aktivistů, kteří se pokusili zorganizovat zvláštní setkání věnované stavu kurdské otázky v Sýrii.
Úřady si očividně přejí zachovat kontrolu nad rozsahem tání v syrské politické kultuře.
Navzdory tomu, že podobné brutality přetrvávají, na povrch vzlínají další nezávislé iniciativy.
Pro mne a mé kolegy nastal čas, abychom pilnou a usilovnou prací ve své zemi a v regionu rozšiřovali prostor občanské účasti v politice.
V tuto chvíli nedokážeme odhadnout, kam až mohou věci vyústit.
Možné se zdá všechno.
Nicméně je lákavé si myslet, že Sýrie prožívá nový začátek a konec éry, jejíž hříchy všichni neseme.
Vyplatí se dialog s Íránem a Sýrií?
Zastáncům irácké války chybělo k vedení účinné osvobozovací a demokratizační války porozumění pro spletitost situace v terénu.
Jejich politiky proto skončily pouze tím, že odstranily dva hlavní regionální soky Íránu: Tálibán a režim Saddáma Husajna.
To přineslo Íránu jedinečnou příležitost vyšvihnout se do pozice regionálního hegemona a íránští lídři si ji jen stěží nechají proklouznout mezi rukama.
Zastánci dialogu s Íránci a jejich syrskými spojenci, jako třeba bývalý ministr zahraničí Spojených států James Baker, se lopotí kvůli falešné představě, že by vážně mohli dosáhnout porozumění, které by umožnilo důstojný odchod USA z Iráku a napomohlo stabilizaci této zbědované země.
Tato iluze se zakládá na dvou mylných předpokladech: že Íránci a Syřané mohou uspět v Iráku, kde USA selhaly, a že si mezinárodní společenství může dovolit zaplatit daň ve formě zajištění jejich spolupráce.
Pravda, Sýrie a Írán hrají významnou roli v podpoře iráckých povstalců a Sýrie nadále povzbuzuje k nelegálním přesunům džihádistů a zbraní přes své hranice s Irákem.
Avšak představa, že tyto aktivity lze dle libosti ukončit, je naivní.
Jednak zájmy šíitských komunit v Iráku a v Íránu nejsou totožné.
Iráčtí šíité nikdy nepřijali íránská nařízení a mnozí se v 80. letech účastnili Saddámovy války proti Íránu.
Ostatně, iráčtí šíité jsou Arabové, a byť jsou teď ochotni své aktivity koordinovat se svými perskými protějšky, jejich hlavním cílem vždy bude zajistit si co nejdříve nezávislý směr, i když snad ještě budou pokračovat v bratrovražedných sporech uvnitř Iráku.
Írán nemá lepší předpoklady než USA k tomu, aby je přiměl k vyřešení svých nesrovnalostí.
Syrský prezident Bašár al-Asad čelí podobnému dilematu.
Přestože syrskou hranici otevřel džihádistům a Saddámovým přívržencům tu dovolil volně působit, toto rozhodnutí nemusí být tak docela jeho.
Syrská pomoc Saddámovi při obcházení programu „ropa za potraviny“ Organizace spojených národů přinesla irácké peníze obyvatelům pohraniční oblasti, kteří byli odjakživa svými zvyky, dialektem i vzezřením bližší iráckým sousedům než svým syrským krajanům.
Vzhledem k absenci vládních investic si loajalitu místních obyvatel získali iráčtí baasisté, kteří jim pomohli ke zlepšení života.
Vždyť ani lokální bezpečnostní aparáty neprojevily ochotu vyhovět nařízením Asada a jeho kliky, aby utěsnily hranice.
Za těchto okolností nedokáže ani Sýrie, ani Írán zajistit v Iráku cokoli jiného než zmatek.
Čeho jiného by pak navrhovaný dialog mezi USA a těmito státy dosáhl než dalšího posílení jejich zkorumpovaných, leč ambiciózních režimů?
Příběh se ještě dále komplikuje, uvážíme-li vyšetřování OSN ve věci atentátu na bývalého libanonského ministerského předsedu Rafíka al-Harírího.
Asad si nic jiného nepřeje toužebněji, než aby tato aféra byla zapomenuta – a zastánci dialogu si myslí, že mu mohou dát, co chce, v naději na prolomení syrského spojenectví s Íránem.
To je však pouze další chybný (a krom toho nemorální) předpoklad.
Spojenectví mezi Sýrií a Íránem trvá už déle než dvě desítky let a oba vládnoucí režimy jej znovu výslovně potvrdily v lednu 2005.
Vskutku, tyto dva režimy dnes nedají jeden bez druhého ani ránu.
Asadovo nedávné odmítnutí účastnit se v Teheránu summitu se svým íránským a iráckým protějškem bylo jen taktickým krokem, který měl udělat dojem na zastánce dialogu.
Ve skutečnosti Írán investoval v Sýrii miliony dolarů a roční dvoustranný obchod převyšuje miliardu dolarů.
Narůstající vliv Íránců nad syrským bezpečnostním aparátem je pevně prokázaný a Írán dále financuje úsilí o vytvoření syrských šíitských milic, jež by kompenzovaly Asadovu chabou podporu v armádě a v menšinové alawitské komunitě.
Asad se k tomu všemu nemůže obrátit zády.
Žádná dohoda nemůže být dost sladká, ani kdyby zahrnovala navrácení Golanských výšin.
Pro Asada a jeho přívržence je přežití důležitější než svrchovanost.
Avšak číst proslulá jména komentátorů a zákonodárců, již doporučují angažovat Sýrii nebo Írán, případně obě země, je dokladem toho, nakolik jsou už západní mocnosti nekauzální a odtržené od přímé skutečnosti v nejzjitřenějším regionu světa.
To je, zdá se, cena za jejich domýšlivost.
Obrana americké „agendy svobody“
Mnozí pozorovatelé považovali naši schůzku, k níž došlo bezprostředně po konferenci v Annapolisu, kde se sešli představitelé všech arabských států – včetně Sýrie – a Izraele, za projev nevůle Bushovy administrativy normalizovat bilaterální vztahy se Sýrií či uzavřít s tamním režimem jakoukoli dohodu.
Tyto názory skutečně nemusí být daleko od pravdy.
Vždyť když s námi Bush hovořil, nesnažil se skrývat opovržení syrskými vládci a odmítl možnost přímých rozhovorů nebo zlepšení vztahů.
Bushův negativní verbální projev během naší schůzky převážil nad „pozitivní řečí těla“, jíž si syrský velvyslanec ve Spojených státech Imad Mustafa údajně povšiml během krátkého setkání s ministryní zahraničí Condoleezzou Riceovou na schůzce v Annapolisu.
Všichni víme, kdo má v rukou opratě.
My jsme zase zdůraznili zhoršující se lidskoprávní situaci v Sýrii.
Ba sotvaže naše schůzka skončila a zatímco si svět připomínal mezinárodní den lidských práv, syrský režim zahájil rozsáhlou zatýkací a zastrašovací kampaň namířenou proti některým z nejvýznačnějších disidentů v zemi.
Třebaže mnozí byli během několika hodin propuštěni, někteří ve vězení zůstávají.
Také toto dění podtrhuje význam setrvalého důrazu na propagaci lidských práv a demokracie.
Americká „agenda svobody“ není příčinou současné lopoty na Středním východě.
Problém tkví v nedostatku důslednosti při jejím prosazování, v neschopnosti zajistit jí širší mezinárodní podporu a v chování samotných USA, které tuto agendu prezentují ne jako Marshallův, ale spíš maršálův plán.
Ať už je příčinou těchto nedostatků cokoli, ponaučením, které by si američtí a evropští tvůrci politik měli vzít, je, že cíl – napomáhání demokratizaci a modernizaci – se nemění, navzdory potřebě změnit taktiku.
Opuštění agendy svobody by jen potvrdilo dosud obecně rozšířenou představu, že jediné, o co USA na Středním východě opravdu jde, je ropa a izraelská bezpečnost, na úkor všeho ostatního, včetně regionálního rozvoje a prosperity arabských a muslimských národů.
Toto obvinění stále usnadňuje nábor členů do extremistických skupin a je třeba mu účinně kontrovat, aby se zabránilo vzniku nových front ve válce proti teroru.
Pravda, agenda svobody nezmění přístup lidí přes noc, ale jestliže se bude uskutečňovat důsledně, po delší dobu a s podporou obou hlavních politických stran v USA – a s vytrvalejší podporou v Evropě –, bude naděje, že udělá významné pokroky.
Je tady mnoho „jestliže“, ale prodemokratičtí aktivisté mohou žít jedině nadějí, či jak řekl zesnulý syrský dramatik Saadalláh Wanús, jsou k naději odsouzeni.
Navzdory jeho dosavadním smíšeným výsledkům se zdá, že Bush tuto naději sdílí.
Bude pro příštího amerického prezidenta platit totéž?
Rozvaliny dětství v Gaze
Ajmán se ve škole pilně učí a sní o budoucí kariéře.
V přecpané třídě se ale tísní 47 žáků a běžnou normou je vyučování na dvě směny, takže jeho studijní prostředí je značně stresující. Domov útočištěm není: k nedávnému vpádu do Džabalíje došlo jen 200 metrů od míst, kde bydlí.
Střelba a výbuchy vyděsily jeho pětiletou sestru natolik, že se dodnes v noci probouzí s křikem.
Ajmánova zkušenost je v přelidněných a ochromených čtvrtích Gazy, kde nejvíc trpí ti, kdo za nesnáze nesou nejméně viny, až příliš důvěrně známá. Ba mezi 840 tisíci gazských dětí – z nichž 588 tisíc jsou uprchlíci – patří Ajmánův příběh k těm šťastnějším.
Od nedávné eskalace násilí, započaté minulý měsíc, bylo už zabito nejméně 33 palestinských chlapců a děvčat a mnoho dalších bylo zraněno nebo zmrzačeno – uvízly v přestřelce, byly zastřeleny doma v obývacím pokoji nebo je na dvorku zasáhly výbuchy. Čtyři děti hrající fotbal zasáhla 28. února raketa, která je roztrhala tak dokonale, že ani jejich rodiny nedokázaly těla identifikovat.
Ajmán, jeho sourozenci a všechny děti v Gaze zjišťují, že jim den co den ze života ubývá – pomalu a krutě se jejich duše a sny dusí.
Místo aby se těšily z rozšiřování svých obzorů, jsou chycené ve faktickém vězení, kde přicházejí o to, co by pro každé dítě mělo být samozřejmostí: právo hrát si, chodit do školy, mít co jíst, mít světlo, u něhož by se večer učily, a cítit se bezpečně ve vlastním domově.
Váha jednoho z nejdéle trvajících konfliktů na světě jim sedí na ramenou, drtí jejich dětství a způsobuje psychologické šrámy, které se možná nikdy nezahojí.
Palestinci bývali kdysi pokládáni za jedny z nejlépe vzdělaných lidí na Středním východě; jejich vznešená tradice vzdělanostní znamenitosti je dnes po letech násilí, izolace a chudoby v troskách.
Za posledních pět měsíců odešlo v Gaze ze škol téměř dva tisíce dětí.
Ty, které zůstávají, se musí dělit o potrhané učebnice a obejít se bez základních pomůcek.
Na konci prvního pololetí byla v lednu 2008 během zkoušek v gazských školách, jež provozuje Úřad OSN pro palestinské uprchlíky na Blízkém východě (UNRWA), zjištěna 50-60% neúspěšnost v matematice a 40% neúspěšnost v arabštině – mateřském jazyce zkoušených dětí. Navzdory tomu Ajmán trvá na svém: „Chci být vzdělaný.
Chci být inženýrem, abych budoval svou vlast.“
Kéž by se svět upamatoval, že krize v Gaze je pohroma způsobená člověkem. Kéž by si svět povšiml, že situace je dnes horší než kdykoli dřív od začátku okupace.
Sedmdesát dva procent domácností v Gaze žije v bídě; osm z deseti závisí na potravinové pomoci.
Téměř polovina pracovních sil je bez zaměstnání; místní průmysl se zhroutil. Selhávají vodovodní i odpadní soustavy; na ulicích se hromadí odpadky.
Dětský fond OSN (UNICEF) každou minutou pracuje na tom, aby u mládeže v Gaze znovu vytvořil pocit normality – sestavuje soubory doučovacích úloh a cvičení, aby dětem pomohl udržet krok s učením, připravuje sportovní a oddechové programy pro školy a spolupracuje s obcemi na budování hřišť, kde děti mohou být v bezpečí dětmi.
UNICEF společně s partnery usiluje o zajištění vody, hygieny a dodávek léků pro domácnosti a zdravotnická zařízení.
Napříč regionem působí poradenské týmy podporované UNICEF, jež pomáhají palestinským rodičům a dětem vypořádat se s břemenem stresu.
Avšak byť UNICEF dělá, co dokáže, aby těm, kdo žijí vprostřed gazského šílenství, poskytl úlevu, jedině političtí předáci tuto děsivou noční můru mohou ukončit. Nadešel čas na nové angažmá.
Obležení musí skončit. Na obou stranách je třeba zastavit zabíjení civilistů.
Palestinské i izraelské děti si zaslouží vyrůstat v míru. A lídři na obou stranách, podporovaní mezinárodním společenstvím, musí vstoupit do poctivého dialogu, který je jedinou schůdnou cestou k dosažení této mety.
Ajmánův otec tiše říká: „Mé děti jsou má naděje.“ Děti v Gaze jsou světlem v temnotách. Zaslouží si naději zazářit.
Druhá šance Evropy na Balkáně
Z rozhodnutí o Kosovu nemusí sice plynout vyhlídky na obnovený rozsáhlý konflikt, ale určitě vznáší závažné otázky ohledně evropských vztahů s Ruskem a Spojenými státy, stejně jako ohledně stability napříč Balkánem.
Ačkoliv USA mají na výsledku podstatný zájem, země EU mají v regionu pochopitelně zájmy nejzásadnější a snad se tentokrát ujmou odpovídající vůdčí role.
Přinejmenším příští dva měsíce bude Rada bezpečnosti Organizace spojených národů debatovat nad podrobným plánem kosovské budoucnosti, během roku „vyjednávání“ mezi vládami v Bělehradu a Prištině pracně sestaveným vyslancem OSN a bývalým finským prezidentem Marttim Ahtisaarim.
Tento detailní plán stanovuje kosovskou „dozorovanou nezávislost,“ maximální ochranu Srbů a dalších menšin a dozorčí úlohu EU.
Ahtisaariho návrh je přiznáním, že mezi stranami sporu nelze dosáhnout dohody a že k nezávislosti Kosova neexistuje žádná konstruktivní alternativa.
Společně s USA se EU kolektivně postavila za Ahtisaariho návrh.
Jednotlivě se ovšem řada evropských zemí – Španělsko, Řecko, Itálie, Kypr, Rumunsko, Slovensko a Rakousko – staví ke kosovské nezávislosti skepticky nebo záporně, což vyvolává zásadní otázky o rozhodnosti EU.
Srbský ministerský předseda Vojislav Koštunica mezitím vede neúnavnou a pozoruhodně účinnou diplomatickou kampaň pranýřující jak Ahtisaariho, tak jeho návrh.
Posílil pozici řady lidí v Evropě i mimo ni, již jsou skeptičtí ke zpochybnění územní celistvosti země nebo nadále tvrdí, že věří v urovnání dohodou.
Znepokojivější je současná nejistota, zda se vratká Evropa postaví Rusku, na něž se Srbsko ohledně zachování svrchovanosti nad Kosovem spoléhá.
Kreml dosud rezolutně prohlašuje, že přijme jedině urovnání, s nímž budou souhlasit obě strany, čímž vlastně schvaluje srbský postoj.
Zatímco Rusko dává najevo možnost veta, jeho současnou strategií je zdržovat co nejdéle hlasování v Radě bezpečnosti tím, že vybízí k nové misi ke zjišťování skutečností v Kosovu, po níž bude s největší pravděpodobností následovat opětovné naléhání na další úsilí o urovnání vzájemnou dohodou.
Srbsko zdržení vítá v naději, že mezi frustrovanými Kosovany vyvolá násilí, čímž zesílí nesouhlas Evropy s nezávislostí a upevní srbské odhodlání udržet status quo nebo v nejhorším případě Kosovo rozdělit.
Některé evropské státy jsou zřejmě přesvědčené, že dokáží udržet konsenzus EU podporující Ahtisaariho plán, přičemž však Rusům mohou dovolit jejich loudání, poněvadž zdržení není nerozumné a dodatečná jednání by mohla přinést nějaké posuny k lepšímu.
Přijímáním tohoto postoje ovšem maří práci svého vlastního vyslance a mohly by snadno vyvolat násilí, jehož se dle vlastních slov děsí.
Dějiny nenabízejí mnoho útěchy.
To, jak EU v minulosti nakládala se vztahy se Srbskem, pouze povzbudilo nesmiřitelnost.
Místo aby opakovaně dali najevo, že nezávislost Kosova je nezbytnou podmínkou členství v EU, tolik potřebného pro modernizaci Srbska a stabilitu Balkánu, lídři EU jako Javier Solana chválí Koštunicu jako velkého demokratického lídra.
Houževnatě, ale neúspěšně naléhali na předáky Černé hory, aby zůstali v nefunkčním svazku se Srbskem, roku 2006 přimhouřili oko na Koštunicovým pochybným referendem o nové ústavě vyhlašující Kosovo za součást Srbska a zmírnili požadavky na srbskou spolupráci s Mezinárodním trestním soudem v Haagu.
Uskutečnění Ahtisaariho návrhu bude záviset na solidaritě a vytrvalosti EU, doplněných americkou podporou, při zvládání nestálostí debaty v OSN, lobbování u skeptických nestálých členů Rady bezpečnosti, jako je Indonésie a Jižní Afrika, a přesvědčování Ruska, aby neuplatňovalo veto a raději se zdrželo hlasování.
Mnoho lidí věří, že Rusko nebude riskovat vztahy s Evropou a USA a nakonec se zdrží, budou-li si země Západu stát pevně za svým.
Rusko se však zdá být v gaullistické náladě a má další nedořešené záležitosti vyvolávající tření s USA a Evropou.
Putinovo Rusko není Ruskem Jelcinovým a Západ už ruské obavy nemůže jednoduše odsunout stranou.
Evropa je na mnoha frontách zranitelná, zejména s ohledem na její závislost na ruské energii, zatímco oslabený americký úřad prezidenta omezil v Rusku vliv USA.
Bude-li Rusko Ahtisaariho plán vetovat, jednotná fasáda EU zřejmě popraská a mnoho evropských zemí odmítne buď se připojit k USA a uznat nezávislé Kosovo bez posvěcení OSN, nebo na místo vyslat dozorčí misi.
To by na Balkáně zahájilo novou a bouřlivou éru, přičemž v sázce by nebylo jen Kosovo.
Ba pokud by vznikl spor mezi OSN a aliancí Západu, region by se mohl stát obětí další politické darebnosti Ruska.
Kazimír Putin na Balkáně
Rusko se na každém kroku staví proti snahám Západu napomoci kosovské nezávislosti. Kreml prezidenta Vladimíra Putina po roce jednání mezi Srbskem a Kosovem odmítl zprávu prostředníka OSN doporučující dozorovanou nezávislost, znemožnil Radě bezpečnosti přijetí této zprávy a trval na dodatečných třech měsících vyjednávání mezi Srbskem a Kosovem – i poté, co kompromis začal být nemožný.
Před třemi týdny Rusko opět v Radě bezpečnosti OSN trvalo na tom, že dohoda vyžaduje souhlas Srbska i Kosova a že je zapotřebí dalších jednání.
Rusko ví, že taková jednání budou neplodná, ale chová přesvědčení, že další zdánlivě nevinná výzva k pokračování rozhovorů našponuje jednotu EU, což je podle všeho pro Putina zásadní cíl.
Další zdržení by rovněž mohlo vyvolat násilí v Kosovu a podrýt mezinárodní podporu nezávislosti.
Putinův vzdor vychází z jeho zášti vůči „podlézavým“ vztahům se Západem z Jelcinovy éry.
Prodleva Západu při řešení statusu Kosova ovšem umožnila, aby tento vzdor nabral hybnost.
Západ si vskutku ruské záměry ve vztahu ke Kosovu setrvale chybně vykládal.
Leckdo tvrdil, že Kreml sice zdržuje, co je nevyhnutelné, ale že nakonec nezávislost blokovat nebude.
Teď, v hodině jedenácté, Rusko na svém obstrukčním postoji lpí a tamní březnové prezidentské volby zřejmě protizápadní postoje ještě zesílí.
Co tedy Putin udělá, až Spojené státy a většina členských zemí Evropské unie v nadcházejících měsících uzná nezávislé Kosovo, jak teď plánují?
Není sice pravděpodobné, že by se Kreml pokusil o další vojenskou intervenci v Kosovu (jeho snaha vysadit v roce 1999 vojáky na letišti v Prištině byla fiaskem), ale má celou škálu možností, které nutí Západ k zamyšlení.
Kremelská podpora dodává účinnosti srbské nacionalistické nesmiřitelnosti v otázce Kosova.
Rusko sice prohlásilo, že nedá Srbsku volnou ruku, ale pravděpodobně podpoří úsilí srbské vlády izolovat a destabilizovat nezávislé Kosovo.
Ač se Srbsko brání oddělení Kosova, Rusko by také podpořilo srbský návrh na odštěpení Srby obydleného severu, což je úsilí, které by otevřelo Pandořinu skříňku možného rozštěpení Srbska, Bosny a Makedonie.
Takový návrh by v Evropě i jinde mohl získat jistou podporu coby zdánlivě výhodný kompromis, třebaže by znovu destabilizoval Balkán.
Rusko bude zajisté pokračovat v diplomatických snahách přesvědčit svět, že jediným způsobem, jak problém vyřešit, je vyjednávání a že věc nelze řešit mimo OSN.
To si získá podporu mezi mnoha členskými státy OSN, mimo jiné těmi, které mají rozsáhlejší nespokojené etnické menšiny.
Reakce Ruska by mohla zasahovat i mimo Balkán, nejzřetelněji na Kavkaz s tamními odštěpeneckými regiony, zejména v Gruzii.
Vyhlášení nezávislosti ze strany Kosova pravděpodobně povede k obdobné deklaraci gruzínským odštěpeneckým regionem Abcházií, již by Rusko mohlo dost možná uznat.
Podnikne-li Gruzie vojenská opatření ve snaze tomu zabránit, ruská armáda by zřejmě odpověděla silou, čímž by vznikla situace, která by se mohla vymknout kontrole.
Třebaže USA ani EU si nepřejí zhoršovat vztahy s Ruskem, nemohou před ruskou zatvrzelostí couvat; v sázce je bezpečnost v Evropě.
Rovněž ale musejí na všech frontách vytrvale usilovat o předcházení konfrontace s Ruskem.
Západ by měl dát Srbsku jasně najevo, že bude energicky reagovat na veškeré snahy o propagaci násilí či rozštěpení Kosova.
Užitečné by bylo vyslání dodatečných jednotek NATO, vedle plánované mise EU, jež by dohlížely na nezávislost Kosova.
Putinovo Rusko, které dbá jen málo na právní řád, halí svou diplomatickou snahu do hávu lpění na mezinárodním právu, konkrétně rezoluci Rady bezpečnosti OSN č. 1244, která v roce 1999 ukončila válku v Kosovu.
Je zapotřebí zahájit dlouho opožděnou diplomatickou ofenzivu, která ruské argumenty podetne a zároveň světu připomene, co se v Kosovu stalo.
Rezoluce č. 1244 neprohlašuje, že Kosovo musí zůstat pod svrchovaností Srbů, jak Rusko a Srbsko neústupně tvrdí, ani nevylučuje nezávislost.
Ba každý rozumný výklad rezoluce – zejména v kontextu konflikty svíraného Balkánu uplynulých dvou desetiletí – uzná, že nezávislost by naplňovala záměr rezoluce i účel udržování dohledu OSN nad provincií v posledních osmi letech.
V případě Abcházie by Západ měl zopakovat, že podstata Kosova je sui generis , a zdůraznit obrovské úsilí, které tu od roku 1999 vyvinul.
Svět musí dát zřetelně najevo, že ruské vojenské angažmá v Abcházii je nepřijatelné, a zároveň odradit gruzínskou vládu od vojenské reakce na jakoukoli provokaci.
Jak Rusko zareaguje na západní podporu nadcházejícímu kosovskému vyhlášení nezávislosti, bude zkouškou toho, jak daleko jsme dospěli od studené války.
Pečlivým řízením procesu kosovské nezávislosti a vnímavostí vůči příležitostem ke zlepšení vztahů s Ruskem by Západ mohl nejhorší důsledky tohoto střetu zmírnit.
Navzdory tomu by se ale nová studená válka mohla mírně ochladit.
Americký Gulag
Nedávno se Spojeným státům podařilo dosáhnout pochybného světového prvenství v počtu vězněných osob.
Spojené státy předběhly svého dlouhodobého hlavního rivala v masovém uvězňování, finančně vyčerpané Rusko, které z ekonomických důvodů propustilo na tisíce vězňů.
Už několik let předtím se začalo v Americe zavírat za čím dál méně závažné trestné činy, a tak celkový počet vězňů přesáhl počet vězněných osob v Číně - a to přesto že Čína má čtyřnásobně více obyvatel než Spojené státy.
Podle průzkumu britského Ministerstva vnitra vězní v současnosti Spojené státy přibližně pětinu z celkového počtu vězňů na světě.
Je z toho cítit hořká ironie.
Spojené státy jsou totiž skutečně zemí svobody, zemí, ve které je možno prožít život, který by byl jinde nespravedlivě ohrožován.
Je proto tragické, že politické vedení v posledních dvaceti letech tak často spoléhalo na to, že s vedlejsími účinky chudoby - od chronického užívání drog a pouličního drogového trhu, přes podvody, členství v ganzích a sprejerství na veřejných budovách - se lze vypořádat pomocí vězení.
Tragédie je v tom, že se to děje v době politického útoku na programy Great Society spustěné v sedesátých letech, jejichž účelem bylo chudobu zmírnit. Místo investic do infrastruktury, veřejného skolství, veřejného zdravotnictví a přípravy na zaměstnání, které mohly zločinnost účinně snížit, jsou ohromné státní výdaje věnovány na budování nových věznic, ve kterých budou vězněny statisíce druhořadých zločinců.
Pohybujeme se zde v začarovaném kruhu: zločin, trest vězení, snižování výdajů na chudé komunity. Výsledkem je onen kolosální nárůst počtu vězňů.
Statistiky týkající se tohoto rozrůstajícího se vězeňského systému jsou výmluvné.
Ve vězení nebo ve vazbě je nyní na dva milióny Američanů, z nichž více než milión si odpykává tresty za nenásilné činy (větsinou jde buď o užívání drog nebo o jejich pouliční prodej).
Na sto tisíc obyvatel připadá v USA pětkrát více vězňů než v Anglii, sestkrát více než v Kanadě a sedmkrát více než v Německu.
Na některých místech pobývá za mřížemi až 10 % černosské populace mezi 20 až 30 lety věku.
V některých státech je usvědčení z jediného trestného činu důvodem pro odnětí volebního práva a více než čtvrtina mužského černosského obyvatelstva je zde zbavena občanských práv.
Velký počet osob zbavených občanských práv na Floridě hrál pravděpodobně zásadní roli v siroce zpochybňovaném volebním vítězství prezidenta Bushe.
Od roku 1980 vzniká virtuální "vězeňsko-průmyslový komplex", přičemž za mohutnou výstavbou nových věznic stojí lobby stavebních firem a vězeňských služeb.
Některé státy, včetně Kalifornie, vydávají v současnosti na vězeňství více prostředků než na vyssí skolství.
Přes dramatický pokles zločinnosti v posledním desetiletí počty vězňů nadále bouřlivě rostou (větsina kriminologů jej spíse než vězeňskému systému přisuzuje demografické situaci - mensímu procentu mladé mužské populace).
Tento nárůst souvisí spíse s tím, jak veřejnost vnímá údajné vlny zločinnosti a s politickými a veřejnými reakcemi na významné vraždy, než se skutečnou mírou kriminality.
Zatímco skutečný počet spáchaných brutálních zločinů klesá, život za mřížemi tráví stále více bezvýznamných chuligánů, drogově závislých a dusevně nemocných lidí.
Dnes mají Spojené státy pětkrát více vězňů než v roce 1980.
Jedním z nejhrozivějsích jevů bylo rozsíření zákona, který je lidově nazýván "do třetice vseho dobrého i zlého".
Jeho kalifornská verze, schválená veřejným referendem v roce 1993 a uvedená v život zákonodárci v roce 1994, odsuzuje k doživotnímu trestu každého, kdo byl dvakrát usvědčen ze závažného trestného činu a kdo je potřetí usvědčen z jakéhokoliv trestného činu.
Koncem minulého roku si podle tohoto zákona v Kalifornii doživotní trest odpykávalo na 7000 osob.
Tisíce z nich za drobné drogové trestné činy, krádeže automobilu, mensí podvody, vloupání či řízení pod vlivem alkoholu (dokonce i za sprejerství se způsobenou skodou přesahující 400 dolarů, které je nově považováno za trestný čin).
Jedním z nich je 58letý Billy Ochoa, závislý na heroinu, který si odpykává trest odnětí svobody na ohromujících 326 let ve věznici s nejvyssí zvlástní ostrahou za podvod při pobírání sociálních dávek se způsobenou skodou ve výsi 2100 dolarů.
V posledních desetiletích byl totiž usvědčen z několika vloupání a poté byl v Los Angeles usvědčen z podvodného pobírání sociálních dávek na jídlo a seků na ubytování v nouzi. Ochoa byl souzen podle zmíněného zákona a shledán vinným ze třinácti bodů obžaloby.
Trest si odpykává v jedné z nejpřísnějsích a nejzabezpečenějsích věznic v USA. Jeho trest, který je mimochodem neúměrně krutý, může v konečném důsledku daňové poplatníky přijít až na milión dolarů.
V mnoha přísně zabezpečených amerických věznicích jsou vězni běžně udržování prakticky v izolaci. Strava je jim podávána na celách, povoleno mají jedno půlhodinové cvičení denně, někteří mají zákaz sledování televize, poslechu rozhlasu či výzdoby betonových zdí svých cel.
Bylo prokázáno, že tyto podmínky vedly u některých vězňů k závažnému psychickému onemocnění. Jak k tomu může v USA docházet?
V době, kdy svět sleduje boj Američanů za své hodnoty, by měla být věnována pozornost alespoň nejzávažnějsím výstřednostem takového právního systému.
Je tragické, že vyspělá demokratická země vytvořila natolik rozsáhlý a nesmyslný vězeňský systém narusující její pověst i její politické zřízení.
Palestinská válka generací
Jásir Arafat je sice mrtev, jeho machiavellistické strategie ale přetrvávají.
Arafat, vždy bdělý nad svou pozicí jediného vůdce palestinského lidu, dbal na to, aby zablokoval všechny prostředky, jimiž by jej mohl ohrozit případný rival.
Obranou své pozice však Arafat také znemožnil, aby byl ještě za jeho života zvolen jeho nástupce.
V prvních týdnech po Arafatově smrti se zdálo, že to nevadí.
Mahmúd Abbás, Arafatův dlouholetý zástupce a architekt dohod z Osla, si rychle zajistil podporu Fatahu, stěžejního orgánu OOP.
Povlovný přechod se zdál možný.
Marván Barghútí, vůdce Fatahu na Západním břehu po dobu současné intifády, se však rozhodl Abbáse vyzvat ze své izraelské vězeňské cely na souboj o prezidentský úřad palestinské samosprávy.
Tváří v tvář hospodářské stagnaci a tomu, co premiér palestinské samosprávy Ahmad Kurája nazývá „anarchií zbraní", je boj o nástupnictví tím posledním, co Palestinci potřebují.
Nový předák bude muset posílit hospodářství, prosadit právní řád, potírat korupci, sjednotit bezpečnostní orgány samosprávy a zachovat veřejné bezpečí - a musí jednat rychle, jinak ztratí autoritu.
Abbás (známý také jako Abú Mázin) představuje starou gardu palestinské politiky.
Podíl na moci však chce i mladá garda, tedy ti, kdo vedli první intifádu (1987-1993), a dále ti, kdo si vydobývají jméno v dnešní intifádě.
Má-li Abbás zvítězit, bude proto muset najít podporu mezi nastupující generací nacionalistických lídrů.
Mírové řešení tohoto generačního zápasu si vyžádá demokratické volby uvnitř Fatahu, jež rozhodnou o členech Revoluční rady a Ústředního výboru.
Šestý sjezd Fatahu, první po šestnácti letech, se bude konat v srpnu 2005 a pokusí se urovnat spor mezi mladší a starší generací.
Na rozdíl od Arafata a jeho exilových druhů vyrostl Barghútí, nejvýznačnější předák mladší generace, pod izraelskou okupací a několikrát byl vězněn a zadržován.
Barghútího popularita pramení také z toho, že od počátku odmítal ujmout se jakéhokoli úřadu v Arafatově zkorumpované palestinské samosprávě a jejích institucích.
Přestože byl Barghútí už v roce 1996 zvolen do Palestinské zákonodárné rady, jeho reputace prudce stoupla, když v srpnu 2000 začala současná intifáda.
Podpora útoků proti izraelským vojákům a osadníkům na okupovaných územích, o nichž prohlašuje, že jsou v souladu s mezinárodním právem, mu zajistila obrovskou popularitu mezi Palestinci, ale také pět doživotních trestů a ještě 40 let navrch v izraelské věznici.
To, zda by mohl být z vězení propuštěn, je teď zdrojem mnoha spekulací.
Barghútí se ale začal ze své cely vyjadřovat k politické situaci a jeho přítomnost roste.
Jeho rozhodnutí kandidovat proti Abbásovi znamená, že „sekulární" síly uvnitř palestinského hnutí jsou zřejmě rozštěpené ve chvíli, kdy proti nim stojí soupeři se silně islámským programem - v první řadě Hamás a Islámský džihád.
Jak Hamás, tak Islámský džihád jsou silně disciplinované organizace, jež mají svá politická a vojenská křídla pevně pod kontrolou.
Přestože je Hamás oslaben izraelskými cílenými atentáty na šejka Ahmeda Jasína a Abdala Azíze Rantisího, uchovává si značnou vojenskou sílu a lidovou podporu mezi 25 až 30%, takže jde o druhou nejsilnější frakci na Západním břehu a v Gaze.
Hamás prohlásil, že žádného svého kandidáta na post prezidenta palestinské autonomie nenavrhne.
Hasan Júsuf, předák Hamásu, jenž byl nedávno po 28 měsících administrativně uvaleného zadržování propuštěn z izraelského vězení, to al-Džazíře vysvětlil tím, že „kdyby Hamás v tuto chvíli převzal vedení, byl by haněn a izolován mezinárodním společenstvím a lid by tím pak trpěl."
Ač Hamás volby bojkotuje, mnozí jeho sympatizanti budou volit toho kandidáta, který bude mít nejvíc odhodlání bránit stěžejní požadavky Palestinců.
V tomto členové Hamásu prostě opakují Arafátovy názory a ty budou nadále omezovat ústupky, jež bude ten či onen nový lídr moci udělat.
Arafat vypracoval program, který počítá mimo jiné s nezávislým palestinským státem na Západním břehu a v Gaze, s východním Jeruzalémem jako s hlavním městem a s férovým a spravedlivým řešením problému uprchlíků.
Změna lídra naprosto nijak tyto podmínky pro nastolení míru nezmění.
Otázka tedy zní takto: o kom se Palestinci - a zejména voliči Hamásu - domnívají, že bude lépe schopen zajistit splnění těchto cílů, o Abbásovi, nebo o Barghútím?
Odpověď pravděpodobně rozhodne o tom, kdo se stane příštím vůdcem palestinské samosprávy.
Nakonec se ale bude muset rozhodnout také Izrael, neboť mír bude vyžadovat i izraelské ústupky, nejen kompromisy ze strany Palestinců.
Izrael musí zmrazit své osidlovací aktivity na Západním břehu a ukončit výstavbu blokádní zdi na palestinských územích.
Dále Izrael musí propustit palestinské vězně, odstranit všechny kontrolní stanoviště mezi palestinskými vesnicemi a městy a přesunout své ozbrojené síly na pozice, které kontroloval před 28. zářím 2000, v souladu s fází I cestovní mapy.
Jak Abbás, tak Barghútí by takový projev dobré vůle nesporně oplatili svou vlastní dobrou vůlí.
Hamás vstoupil do volební politiky teprve nedávno a v mnoha volebních obvodech, zejména v pásmu Gazy, již nad Fatahem zaznamenal působivá vítězství.
Předáci Fatahu se proto obávají, že půjdou-li do celostátních voleb za současného stavu neoblíbenosti a rozkolu, utrpí těžkou porážku.
V oznámení o odkladu voleb se však nic takového nepřipouštělo.
Abbás uvedl, že k odkladu dochází na žádost palestinské Ústřední volební komise, která předtím deklarovala, že nestihne volební termín, poněvadž dosud nebyl schválen volební zákon.
Komise tvrdí, že bude po jeho schválení potřebovat nejméně dva měsíce, aby zorganizovala samotné hlasování.
Palestinský zákonodárný sbor schválil volební zákon ve třetím čtení, ale Abbás ho odmítl, na kteréžto rozhodnutí má jako prezident právo.
Chce, aby byli všichni kandidáti zařazeni na národní kandidátky, což by umožnilo poměrné zastoupení všech významných palestinských frakcí a skupin v Legislativní radě.
Původně se Abbás s Hamásem dohodl na systému, podle něhož by se do poloviny křesel volilo na regionálním základě a do poloviny podle stranických kandidátek.
Zákonodárný sbor však schválil zákon, na jehož základě by se do dvou třetin křesel volilo regionálně.
Přestože z konceptu podporovaného Abbásem budou těžit všechny palestinské politické strany a uskupení, Hamás má vlastní plány.
Hnutí se údajně domnívá, že regionální systém pro něj bude výhodný – tento odhad ještě posílily nedávné místní volby, v nichž Hamás zjistil, že jeho stoupenci jsou soustředěni v určitých konkrétních oblastech.
Hamás zahájil intenzivní mediální kampaň, která má izraelské stahování vykreslit jako vítězství jeho „ozbrojeného boje“.
Kampaň i její témata odrážejí vnitřní boj o kontrolu nad pásmem Gazy i dalšími územími spravovanými Palestinskou samosprávou a zdůrazňují odhodlání Hamásu nenechat se odzbrojit a pokračovat v „ozbrojeném boji“ na západním břehu Jordánu.
Hamás během evakuace odhalil také dvě „vojenská tajemství“.
Prvním z nich je nová raketa s názvem Sadžíl, která má dolet 15 kilometrů a je s to zasáhnout více izraelských vesnic a měst.
Druhým jsou pak „kasamitky“, mladé ženy účastnící se bojového výcviku.
Hamás tato odhalení načasoval na dobu izraelského stahování, aby vyvolal dojem, že jeho zintenzivňující se vojenská strategie slavila úspěch.
Cílem toho všeho je posílit jediné tvrzení: totiž že o stahování z Gazy se zasloužil Hamás.
Jeden odhad zveřejněný na webové stránce spojované s Hamásem přičítá zásluhy za zabití 54% všech Izraelců, kteří zemřeli v důsledku palestinského ozbrojeného boje, Hamásu, jenž toto číslo vydává za svůj úspěch.
Kdo bude za těchto okolností spravovat až do voleb vyklizené oblasti?
Jak se budou daňové příjmy dělit mezi ty, kdo si přisvojují vůdčí roli v odporu, a ty, kdo se ohánějí výlučnou legitimitou k vládnutí?
Toto nejsou problémy, jejichž vyřešení může počkat.
Někdo musí brzy rozhodnout například o rozdělení půdy a bytů, jež budou postaveny ve městě, které již vešlo ve známost jako „Město Chalífy bin Zaída“ a jež se nachází na místě někdejší izraelské osady v pásmu Gazy.
Na žádnou z těchto otázek prozatím neexistuje odpověď.
Zatímco Hamás požaduje zřízení palestinské administrativy, která bude na oblasti vyklizené Izraelem dohlížet, Abbás to odmítl a souhlasil nanejvýš s „monitorovací komisí“, v níž budou zastoupeni i představitelé Hamásu.
K žádnému „dělení území“ každopádně nedojde do chvíle, kdy se Izrael zcela stáhne a budou odklizeny trosky.
Teprve poté, před volbami, vypukne hořký politický boj.
Bez ohledu na to, co se stane den po konečném stažení Izraele z Gazy, nikdo nemůže pominout fakt, že vojenské možnosti Hamásu se podstatně zmenšily.
Stavba separační zdi na západním břehu Jordánu bojovníkům Hamásu téměř znemožnila pronikat na území samotného Izraele.
Kromě toho Izrael po opětovném obsazení měst na západním břehu v dubnu 2000 zatkl asi 7 000 Palestinců, kteří jsou údajně napojeni na Hamás, Fatah a další palestinské skupiny.
Pokračování ozbrojeného boje Hamásu tak nebude snadné.
Hamás to ví, a proto soustředí pozornost na stahování z Gazy ve snaze využít tohoto vítězství k tomu, aby pro sebe požadoval podíl na správě opuštěných území.
Vůbec poprvé souhlasil s účastí ve volbách do palestinské Legislativní rady, které se mají konat v lednu 2006, a očekává se, že v nich získá velký počet křesel.
To by samozřejmě upevnilo jeho stěžejní roli v palestinské politice – a stejně jistě by to Abbásovi ztrpčilo úkol, před nímž nyní stojí.
Zemětřesení Hamas
Hamas získal 76 ze 132 křesel v Palestinské zákonodárné radě a může počítat s podporou čtyř nezávislých poslanců.
Celkově to je 60% křesel v parlamentu, získaných téměř ve všech okresech na Západním břehu a v Gaze.
Hamas vstoupil do volební politiky teprve nedávno, ale jeho ohromnému vítězství předcházel výrazný úspěch v obecních volbách.
Nadešla politická chvíle Hamasu.
Podle palestinského práva teď prezident Palestiny Mahmúd Abbás musí Hamas pověřit sestavením nové vlády.
Co se představitelů Fatahu týče, zdá se, že do vlády vedené Hamasem nejsou ochotni vstoupit.
Přestože se Hamas nechal slyšet, že o takovou koalici bude usilovat, Fatah coby partner ve vládě přišel pokořující porážkou o věrohodnost.
Zatím nejvyšší předáci Fatahu prohlašují, že budou loajální opozicí v parlamentu a že vládní zodpovědnost přenechají Hamasu.
Místo toho se však budou muset zaměřit na přebudování a oživení Fatahu.
Hamas si dobře uvědomuje, jaký šok jeho vítězství vyvolalo.
Jestliže Fatah odmítne vstup do koalice, Hamas může zvolit vládu nezávislých a technokratů.
Není pravděpodobné, že by Hamas vytvořil vládu složenou ze zastánců tvrdé linie.
Politické, bezpečnostní a ekonomické poměry Palestinců vyžadují vládu zaměřenou na řešení problémů, nikoli ideologickou čistotu.
Nejnaléhavější výzvou, před níž nová vláda stojí, je bezuzdná zločinnost a anarchie napříč palestinskou společností.
Rekordně vysokých úrovní dosahují počty vražd, únosů a vydírání.
Ozbrojení jedinci se uchylují k únosům, aby získali práci, osvobodili příbuzné z vězení a vykonali pomstu.
Lidé zapletení do těchto zločinů často patří k místním gangům, nebo dokonce k milicím velkých klanů.
V opozici Hamas neústupně odmítal zabavování ilegálních zbraní.
Teď se bude muset vypořádat s po zuby ozbrojenou palestinskou společností, mírou chudoby dosahující 70% a nezaměstnaností na úrovni 35%.
Hamas profitoval z drtivého politického odmítnutí Fatahu a teď bude posuzován podle toho, jak svou novou pravomoc využije.
Vůbec poprvé Hamasu začaly tikat politické hodiny.
Vysocí představitelé hnutí jsou si této výzvy dobře vědomi a přislíbili úplnou rekonstrukci palestinských veřejných služeb a administrativy.
Úspěch Hamasu se bude v příštích měsících poměřovat především podle jeho reakce právě v těchto záležitostech.
Dokáže Hamas vykořenit korupci a nekompetentnost a zajistit služby spravedlivě a efektivně?
Jak jeho zvolení postihne příliv zahraniční pomoci, která tvoří hlavní část národního rozpočtu?
Prvotní mezinárodní reakce na vítězství Hamasu byla tvrdá.
Bushova administrativa prohlásila, že s vládou Hamasu jednat nebude, protože Hamas zůstává věrný myšlence zničení Izraele.
To je skutečně výrazivo stanov Hamasu z roku 1988.
Je však zajímavé, že volební platforma Hamasu směšovala různé přístupy k otázce palestinského státu.
Na jedné straně Hamas poprvé souhlasil s ustavením palestinského státu na Západním břehu a v Gaze, s Východním Jeruzalémem coby hlavním městem.
Na druhé straně platforma zopakovala, že Hamas se odmítá vzdát jediného centimetru historické Palestiny.
Zda bude možné Hamas skutečně transformovat v umírněnější organizaci, nelze ještě říct.
Je však jasné, že Hamas je nyní citlivý na veřejné mínění a jako vládnoucí orgán se bude muset vyrovnat s mezinárodní reakcí na své vítězství.
Ihned po volbách přední činitel Hamasu Mahmúd al-Zahar řekl, že strana dodrží příměří s Izraelem, jež trvá už od loňského února, pokud Izrael učiní totéž.
Hamas snad naznačuje, že nebude Izrael provokovat.
Vládní zodpovědnosti možná Hamas donutí k trvalým diskusím se Spojeným státy a mezinárodním společenstvím.
Buď jak buď, navzdory volebním výsledkům je i bez Fatahu ve vládě vedením jednání s Izraelem pověřen Abbás.
Ten okamžitě vyzval k obnovení mírových rozhovorů, třebaže Izrael, stejně jako USA, odmítl jednat s Hamasem.
Palestinci vstoupili na neprobádané území.
Přicházeli v houfech hlasovat ve volbách, jež bývalý prezident USA Jimmy Carter popsal jako čestné, spravedlivé a nepoznamenané násilím.
Zvolili si stranu, která volala po „reformě a změně“ v reakci na desetiletí násilí a bezpráví.
Palestinci také přijali názor Hamasu, že jednání založená na dohodách z Osla nemohou naplnit palestinská práva ani politické ambice.
Po dosažení vítězství přebírá Hamas zodpovědnost za palestinskou stranu v izraelsko-palestinském konfliktu.
V sázce je budoucnost Palestinců – o budoucnosti Izraele a Středního východu nemluvě –, a přece nikdo nedokáže říct, zda Hamas na úkol stačí.
Hamas a Fatah na křižovatce
Hamas od svého založení na počátku 80. let minulého století odmítá přejít pod vedení Organizace pro osvobození Palestiny (OOP).
Vítězství Hamasu v letošních parlamentních volbách – demokratickém přelomu – prokázalo, že politicky dospěl.
Poprvé v palestinských dějinách je dominantní náboženská strana.
Fatah ovšem porážku nepřijal, zatímco Hamas je přesvědčen, že některé složky Fatahu souhlasí s izraelskými a americkými plány na svržení vlády Hamasu.
Abbás zůstává palestinským prezidentem a Základní zákon jej staví do role velitele všech palestinských bezpečnostních sil.
Avšak zatímco většina oficiálních bezpečnostních složek mu zůstává věrná, Hamas během uplynulého roku vybudoval alternativní bezpečnostní strukturu, sestavenou kolem „Operačních sil“ čítajících 4000 mužů.
Navíc Hamas ohlásil plány na nábor dalších 1500 bezpečnostních zaměstnanců pro Západní břeh, baštu Fatahu.
V posledních týdnech docházelo po celém pásmu Gazy k násilným střetům mezi oběma stranami, což dále zesilovalo napětí.
Tyto konfrontace přišly ve chvíli, kdy se Abbás snaží přesvědčit Hamas ke zmírnění jeho protiizraelského postoje a k navázání spojenectví s Fatahem ve vládě národní jednoty.
Abbás je přesvědčen, že souhlas Hamasu s jednáními s Izraelem je jediný způsob jak prolomit mezinárodní sankce, jež ničí palestinskou společnost.
Navzdory tomu obě strany upevňují své síly.
Zprávy tajných služeb naznačují, že Hamas zvýšeným tempem pašuje zbraně a výbušniny ze Sinaje do pásma Gazy.
Spojené státy, Izrael a některé arabské vlády mají v plánu vyzbrojit a vycvičit síly loajální k Abbásovi, především jeho prezidentskou gardu.
Chtějí Abbásovy ozbrojené složky v Gaze připravit na střet s Hamasem, který považují za nevyhnutelný.
Izrael zvažuje Abbásovu žádost o převoz zbraní a munice z Egypta a Jordánska v naději na zpevnění jeho loajálních sil.
Je tu také americký návrh na povolení přesunu brigády Badr – křídla Palestinské osvobozenecké armády, která je v současnosti rozmístěna v Jordánsku – na palestinská území coby Abbásovy síly rychlé reakce v Gaze v očekávání obávané občanské války.
Brigádu Badr tvoří několik tisíc Palestinců, zejména dlouholetých aktivistů OOP.
Jak toto manévrování pokračuje, Izrael a Egypt zjišťují, že pracují společně s cílem posílit Abbáse a Fatah.
Vzhledem k tomu, že Egypt má pásmo Gazy na zápraží, už několikrát hrál roli prostředníka mezi Hamasem a Fatahem a snaží se, prozatím neúspěšně, dohodnout výměnu zajatců s Izraelem poté, co Hamas unesl izraelského vojáka Gilada Šalita.
Egyptskou vládu ovšem Hamas rozhněval tím, že se brání sestavení koaliční vlády.
Ba odvlečení Šalita rozpor mezi Hamasem a Fatahem prohloubilo; Fatah je přesvědčený, že únos byl uskutečněn s cílem sabotovat diskuse o vládě národní jednoty.
Obecněji se Egypt obává, že se Gaza politicky radikalizuje a mohla by se proměnit v „Hamastán“.
To by bylo, obává se Egypt, povzbuzením pro jeho vlastní islámské radikály, proti nimž vláda už dlouho bojuje.
Egypt také znepokojuje možná občanská válka mezi Hamasem a Fatahem.
Třebaže to Hamas vyloučil, prokázal zároveň, že neváhá proti svým oponentům použít tvrdou sílu.
Obdobně platí, že ministr zahraničí Hamasem vedené vlády Mahmúd al-Zahar říká, že rozpuštění vlády nebo výzva k předčasným volbám ze strany Abbáse by byly receptem na občanskou válku.
Strach z rozsáhlých bojů už přiměl mnoho Palestinců k odchodu do Egypta, což vedlo k přesunu egyptských vojáků na hranice, aby tento hromadný exodus kontrolovali.
Izrael se zase obává, že Hamas upevnil svou vojenskou moc nad Gazou, a to jak ve smyslu opevnění, tak systémů schopných odpalovat rakety Kásám na blízká izraelská města.
Izrael možná nebude čekat na Abbáse a jeho síly, ale raději zahájí totální intervenci, aby Hamas oslabil.
Mohou Hamas a Fatah odhlédnout od svých odlišností a sestavit vládu národní jednoty?
Abbás říká, že pokud nebude koaliční vláda dohodnuta během příštích dvou týdnů, současnou vládu rozpustí. Hamas ale tento krok nebude tolerovat.
Sestavení koaliční vlády ovšem jen stěží uvolní napětí mezi Hamasem a Fatahem.
Jakmile by byla vláda složena, pravděpodobně by vyvstaly nové střety.
Je ironické, že nejpravděpodobnější cesta, jak se vyhnout rozsáhlé konfrontaci mezi Fatahem a Hamasem, vede přes izraelský vpád do Gazy.
Postavit se Izraelcům společně je jediné, co soupeřící palestinské skupiny přiměje odložit své vlastní krvavé zúčtování.
Palestinská rozdělená domácnost
Roztržka mezi Hamásem a Fatáhem odráží dramatický posun v palestinské politice, jejímiž nejvyššími prioritami byly až do nynějška ukončení izraelské okupace a založení nezávislého státu.
Zároveň strašlivě komplikuje mírová vyjednávání, která „blízkovýchodní kvartet“ (Spojené státy, Evropská unie, Organizace spojených národů a Rusko) podmínil udržením pásma Gazy a západního břehu Jordánu jakožto jediné územní jednotky.
Tato území po 19 letech odloučení paradoxně znovu sjednotilo vítězství Izraele ve válce v roce 1967.
Předtím vládl v Gaze Egypt, zatímco západní břeh anektovalo Jordánsko.
Během izraelské okupace a poté i po založení Palestinské samosprávy (PA) v roce 1994 zůstala tato území oddělena geograficky, nikoliv však politicky.
Převzetí moci Hamásem v Gaze toto politické sjednocování – přinejmenším prozatím – ukončilo.
Palestinský prezident Mahmúd Abbás nyní předložil své podmínky dialogu.
Hamás musí stáhnout své ozbrojence ze sídel všech bezpečnostních složek, která obsadil, navrátit moc legitimní samosprávě a omluvit se palestinskému lidu.
Ačkoliv vnitřní rozkol škodí národním zájmům Palestinců, v atmosféře vzájemného obviňování a štvaní je nepravděpodobné, že se dialog mezi Fatáhem a Hamásem v brzké době uskuteční.
Abbáse a Fatáh však ze všeho nejvíce sužuje obava, že by se konflikt s Hamásem mohl rozšířit i na západní břeh Jordánu.
Aby se takovému scénáři vyhnul, zakázal Abbás na západním břehu veškeré milice a vojenské skupiny včetně Brigád mučedníků od al-Aksá, které jsou součástí jeho strany Fatáh.
Zároveň se Abbásovi podařilo přesvědčit Izrael, aby udělil amnestii mnoha uprchlíkům Fatáhu na západním břehu, kteří se připojí k jeho bezpečnostnímu aparátu.
Abbas také požádal Izrael, aby umožnil vstup na západní břeh brigádě Badr, která je součástí OOP a momentálně je rozmístěna v Jordánsku.
Tím by získal další tři tisíce dobře vybavených a vycvičených vojáků.
Po intervenci jordánského krále Abdulláha II. se zdá, že Izrael se vstupem plně vyzbrojené a municí vybavené brigády Badr souhlasil.
Má-li se stát Fatáh životaschopným partnerem pro mír a získat zpět podporu širokých vrstev, musí se reformovat a učinit přítrž rozsáhlé korupci, která podkopala jeho pověst.
Abbás se zároveň musí rozdělit o moc s disciplinovanějšími a mladšími vůdci.
Izrael může Abbásovi pomoci tím, že propustí vysokého představitele Fatáhu Marwana Barghútího, který si v současné době odpykává pětinásobný doživotní trest v izraelském vězení.
Vzhledem k jeho vlivu na palestinské milice by Barghútího propuštění mohlo pomoci Abbásovi i zdiskreditovanému vedení Fatáhu a pozvednout mladší generaci předáků tohoto hnutí.
Izrael je rozpolcen v otázce, jak má k Hamásu přistupovat, což také zkomplikuje začátek mírových rozhovorů.
Někteří Izraelci tvrdí, že Hamás by měl být povzbuzen, aby zavedl v Gaze pořádek a poskytl záruky jejím sousedům.
Dokáže-li Hamás nastolit pořádek v Gaze, zabránit násilí vůči Izraeli a zastavit raketové útoky proti izraelským městům a vesnicím, mohl by se vyhnout izraelské vojenské intervenci.
V Izraeli nicméně převládá názor, že Hamás představuje přímou hrozbu, která není ochotna zastavit útoky na tuto zemi.
Boj s Hizballáhem v Libanonu loni v létě Izraeli ukázal, jaké riziko mu hrozí, umožní-li radikálním islamistům upevnit moc na izraelské hranici.
Dříve či později si Izrael pravděpodobně vyrovná účty s Hamásem vojenskou cestou, možná dokonce opětovnou okupací Gazy.
Jedním z důvodů, proč se mírových rozhovorů možná zúčastní i sousední země, je obava Egypta a Jordánska, že by Hamás mohl začít aktivně podporovat islámské opoziční skupiny i na jejich území.
Egypt, Jordánsko a Saúdská Arábie – tři hlavní režimy muslimských sunnitů – se navíc obávají, že by Gaza mohla představovat základnu pro jejich regionálního nearabského soupeře, šíitský Írán.
Jejich obavy pramení z íránské podpory islamistických skupin – sunnitských i šíitských – v Iráku, Libanonu a Palestině, jakož i z pokračujícího úzkého vztahu Íránu se Sýrií.
Způsobí-li rozkol mezi Hamásem a Fatáhem další územní dělení, pak národní aspirace Palestinců utrpí nejtěžší porážku za posledních padesát let.
Třebaže drtivá většina Palestinců odmítá, aby se tento mocenský boj vyřešil s použitím síly, mnozí z nich vítají změnu v Gaze, kde Hamás vyčistil ulice od ozbrojených milicí a obnovil alespoň nějaký zákon a pořádek.
Palestinci čelí drsné realitě.
Ať už ve vztahu k Hamásu podniknou jakékoliv kroky, podkopou tím palestinský národní projekt.
Domácnost postavená proti sobě nemůže vydržet, tvrdil Abraham Lincoln.
A Palestina postavená proti sobě si nikdy nezajistí nezávislost.
Hamás se pouští do boje s radikály
Pásmo Gazy, kde je už přes dva roky u moci Hamás, se již dlouho považuje za mnohem tradicionálnější a konzervativnější než Západní břeh.
Nicméně v prostředí Gazy je Hamás umírněnou islámskou skupinou, která se staví proti extremismu ve stylu al-Káidy.
Podpora takových extremistických islámských skupin však v Gaze sílí a Hamás si toho všímá.
Přestřelka v mešitě ukazuje, že se s nimi Hamás pustí do nemilosrdného souboje.
Rozličné skupiny salafistických extremistů působí v Gaze už roky.
Salafisté, jejichž jméno je odvozeno od arabského označení pro „ctnostné předky“, salaf al-sálih, trvají na návratu k tomu, co pokládají za neposkvrněnost praktik prvních muslimů.
Hamás v minulosti s některými salafisty spolupracoval a předpokládal, že budou stát za jeho vedením.
Vojsko islámu se podílelo na vpádu, při němž byl v červnu 2006 odvlečen izraelský voják Gilad Šalit.
Tato skupina se také přihlásila k zodpovědnosti za to, že v roce 2007 unesla korespondenta BBC v Gaze Alana Johnstonona, který byl později propuštěn po jednáních vedených Hamásem.
Bojovníci Boží jsou jednou z hrstky radikálních skupin inspirovaných al-Káidou, které se v pásmu Gazy v posledních měsících objevily; pozornost veřejnosti na sebe poprvé strhli v červnu, když se přihlásili k zodpovědnosti za neúspěšný vpád na koních z Gazy do Izraele.
Jejich webové stránky mají s al-Káidou a dalšími džihádistickými uskupeními společné obrázky, jazyk i hudbu.
V nedávném prohlášení se tato skupina příznivě zmínila o vůdcích al-Káidy Usámu ibn Ládinovi a Ajmánu Zavahrím.
Bojovníci Boží požadují čistou formu islámské praxe napříč pásmem Gazy, včetně zavedení náboženského práva šaría a zavržení demokracie.
Ostatně střet v mešitě následoval po vyhlášení islámského chalífátu v Gaze, flagrantním odmítnutí autority Hamásu.
Řada mladých mužů v Gaze se postupně radikalizuje.
Běžným se stal oděv v pákistánském stylu, jakož i dlouhé vousy, o nichž se má za to, že připomínají vzezření proroka Muhammada.
Zároveň přibývá útoků proti „narušitelům zákona“. Objevily se bombové útoky proti internetovým kavárnám, vypalují se instituce s křesťanskými vazbami, zahraniční školy zažívají přepadení a svatební hostiny se staly terčem útoků.
Mezi gazskými salafistickými souputníky al-Káidy a Hamásem existují zásadní ideologické rozpory.
Hamás jako vládní strana trvá na tom, že jeho jediným zájmem je palestinský lid, nikoli světová islámská revoluce.
Hamás v pásmu Gazy nezavedl islámské právo.
Salafistické skupiny však, zdá se, čím dál víc ovlivňuje růst radikálního extremismu po vzoru al-Káidy v Pákistánu, Iráku a Afghánistánu.
Zatímco tradiční salafistická hnutí se držela mimo politiku, mladší skupiny se domnívají, že nejlepšími prostředky k dosažení jejich cílů jsou aktivismus a násilí.
Skutečnost, že Hamás nezavedl a neuskutečňuje islámské právo, není ovšem jediným, co vyvolává zlost.
Jednou z příčin posílené přitažlivosti těchto skupin je faktické příměří mezi Izraelem a Hamásem, jež některé lidi v Gaze přimělo k obvinění Hamásu, že už je jako hnutí odporu zneškodněn.
Za situace, kdy je hranice z důvodu izraelské blokády už přes dva roky uzavřená, bobtná rozsah chudoby, nezaměstnanosti a zoufalství a mladí muži se stoupající měrou zajímají o vstup do globálního džihádu, který do Gazy proniká.
Střet Hamásu se salafistickými skupinami ostatně přichází v době, kdy Izrael tvrdí, že ze Sinajské pouště do Gazy přeběhly desítky zahraničních teroristů, aby se zapojily do násilného podzemního hnutí.
Tvrdý zásah Hamásu tak podtrhuje jeho přání udržet si nad konfliktem s Izraelem kontrolu.
Hrozba salafistického extremismu není v Gaze ani zdaleka zažehnána.
Salafisté pohrozili, že se Hamásu pomstí, zejména bezpečnostním sborům, jež vedly protiútok na mešitu.
Nová salafistická skupina pojmenovaná Brigáda mečů počestnosti vyhlásila poslušnost Bojovníkům Božím a varovala Gazany, aby se vyhýbali vládním budovám, sídlům bezpečnostních jednotek, mešitám navštěvovaným předáky Hamásu a dalším úředním budovám.
Skupina teď tato místa považuje za legitimní cíle.
Udržet příliv zbraní, munice a případně zahraničních bojovníků pod kontrolou, je za situace, kdy pásmo Gazy a Sinaj spojují stovky tunelů, velice těžké.
Bitva Hamásu s těmito radikály, kteří během bojů v mešitě odpálili sebevražedné nálože a zabili šest bezpečnostních pracovníků Hamásu, teprve začíná.
Obyvatelstvo má strach, že by se Gaza mohla stát dalším Irákem, kde bombové útoky a hromadné vraždy budou na denním pořádku.
Hamás využije všech dostupných prostředků, aby ochránil svou moc a rozdrtil džihádistické skupiny, kterých v současnosti v Gaze přibývá.
Hamás doufá, že během tohoto postupu získá mezinárodní legitimitu, o niž už dlouho usiluje.
Nastal čas bojovat s chorobami
Je možné, že dítě, které se narodí ode dneška za pouhých deset let, bude žít ve světě, kde budou AIDS, tuberkulóza a malárie na ústupu.
K tomu však může dojít pouze při značných investicích.
Ihned.
Jinak se dnešní chmurný obrázek ještě zhorší.
Každý den zabijí zmíněné choroby 16 000 lidí – ničí celé komunity a uvrhávají státy ještě hlouběji do chudoby.
Zvýšení prostředků by mohlo způsobit obrat.
Nedávné úspěchy v boji proti AIDS v Brazílii, proti malárii v Mosambiku a proti tuberkulóze v Číně ukazují, čeho lze v celosvětovém měřítku dosáhnout při větším množství zdrojů.
Existují nové způsoby, jak nasměrovat pomoc tam, kde je jí nejvíce potřeba.
Klíčovým nástrojem je Celosvětový fond pro boj proti AIDS, TBC a malárii.
Ten byl založen v roce 2002 jako partnerský svazek vlád a občanské společnosti a je jedinečný ve způsobu, jakým se snaží doručovat pomoc.
Projekty řídící se skutečnými potřebami v terénu jsou koncipovány a realizovány samotnými příjemci, jejichž postupy a činnost jsou průhledné.
V poslední době se hodně mluví o zintenzivnění snah o vymýcení chudoby.
Před červencovým summitem skupiny G8 ve Skotsku zahájila koalice nevládních organizací takzvanou „Globální výzvu k akci proti chudobě“ a Velká Británie jakožto hostitelská země stanovila za nejvyšší prioritu Afriku.
Na základě tohoto podnětu získaly kampaně za odpuštění dluhů, reformu obchodu a zvýšení pomoci chudým zemím další impulz.
Avšak zatímco závazky ke zvýšení rozvojové pomoci zaznamenaly raketový růst, krátkodobé financování je žalostně nedostatečné.
Jakákoliv strategie pro zvýšení životní úrovně musí obsahovat naléhavé kroky k řešení problémů AIDS, TBC a malárie.
Učinit přítrž šíření této vražedné trojice nemocí je základní součástí celosvětového boje proti chudobě.
Budou-li tyto choroby ponechány bez kontroly, nejenže vysají sílu z národních ekonomik, ale ohrozí i mír a bezpečnost.
Učitelé a zdravotní sestry umírají; policejní a bezpečnostní složky jsou tvrdě zasaženy a 14 milionů dětí již následkem AIDS osiřelo.
Dnes hrozí riziko, že nesplníme jeden z Rozvojových cílů tisíciletí stanovených Organizací spojených národů, totiž obrácení trendu šíření AIDS, TBC a malárie do roku 2015.
Toto selhání oddálí jakoukoliv naději na splnění ostatních rozvojových cílů v boji proti chudobě.
Na AIDS, TBC a malárii je zapotřebí reagovat všeobjímajícím způsobem.
Budeme-li jednat nyní, znamená to menší výdaje v dlouhodobém měřítku.
Investice do účinné prevence, léčby a výzkumu v letech 2005 a 2006 zachrání miliony životů, zmenší společensko-ekonomický dopad těchto chorob v chudších zemích a odstraní potřebu zvýšených výdajů na tyto chronické krize v budoucnu.
Celosvětový fond hraje v tomto financování významnou roli, neboť poskytuje přibližně 66% všech současných externích prostředků v boji proti TBC, 45% v boji proti malárii a 20% veškeré externí podpory v boji proti HIV/AIDS.
Od svého vzniku před třemi lety dosáhl fond působivé bilance: schválil 310 grantů v celkové výši 3,1 miliardy dolarů určených pro 127 zemí a od roku 2002 vyplatil 920 milionů dolarů.
I přes rozsah své mise má jen minimální byrokratický aparát, což mu umožňuje pružně reagovat na měnící se potřeby.
Celosvětový fond není dokonalý; stejně jako všechny nové organizace zažívá i on potíže růstu.
Otázky, jako jsou politika zásobování, kompromisy mezi efektivností a vlastnictvím nebo rovnováha mezi vládními a nevládními organizacemi jakožto partnery při realizaci, se však řeší prostřednictvím otevřených a inkluzivních kontrolních systémů fondu.
Má-li fond využít svůj potenciál, bude potřebovat 2,3 miliardy dolarů, aby mohl v roce 2005 efektivně pokračovat v činnosti.
První ze dvou doplňovacích konferencí pro Celosvětový fond se koná tento týden ve Stockholmu s cílem zajistit takové finanční záruky, které pokryjí grantové závazky pro roky 2006-2007 a zacelí také mezeru pro letošní rok.
Dárci již dlouho kážou o významu nástroje financování, jakým je Celosvětový fond – nástroje, který se řídí potřebami, spoléhá na podíl místních subjektů a podporuje dárcovskou koordinaci.
Nyní mají příležitost dostát svému slovu.
Vzhledem k tomu, že v boji proti AIDS, TBC a malárii bude třeba svést ještě mnoho bitev, by bylo hanbou, kdyby tato příležitost zůstala promarněna.
Chudoba a teror
V poslední době se rozmáhá značně plytký názor, že chudoba plodí terorismus.
Mezi chudobu a kořeny terorismu samozřejmě žádné prosté rovnítko klást nelze, a přesto je na těchto povrchních postřezích něco pravdy.
Chudoba nestojí za zrodem islámského terorismu; s chudobou vsak islámstí teroristé dokáží umně manipulovat ve svůj prospěch.
A to je hlavní důvod, proč se jakákoli smysluplná a schůdná strategie musí věnovat otázkám ekonomického rozvoje.
Prvním takovým bodem, který si musíme dobře uvědomit, je, že k nepříznivému zvratu ve vývoji doslo před asi třiceti lety, kdy OPEC nechal světovou ekonomiku zažít dva ropné soky.
Rozvinuté země se okamžitě přestaly zabývat růstem a začaly bojovat s inflací.
Světový růst se s výjimkou východní Asie dramaticky zpomalil a růst světového obchodu se snížil o polovinu.
Země sdružení OPEC bohatly, zatímco zbytek rozvojových zemí musel bojovat s neudržitelnými obchodními deficity a zadlužeností.
Větsina těchto zemí zažívala záporný růst.
Během 80. a 90. let zažila polovina rozvojových zemí, jež jsou členem MMF, vážné finanční krize a byla nucena snížit sociální výdaje, následkem čehož výrazně stoupala chudoba, nerovnost a riziko civilních ozbrojených střetů.
Pak doslo ke změně rozvojové politiky.
Spojené státy, Mezinárodní měnový fond a Světová banka se vydaly na cestu globalizace: začaly klást důraz na obchodní liberalizaci, restriktivní makroekonomickou politiku a institucionální posílení trhů - jedním slovem začaly prosazovat politiku známou pod názvem ,,Washingtonský konsensus``.
Mezinárodní pomoc také doznala změn: z rozvojových půjček se staly ,,půjčky pro strukturální úpravy``, jejichž cílem bylo hluboce zadluženým rozvojovým zemím pomoci vyhnout se platební neschopnosti a dostat je pod vliv zemí uskutečňujících reformy podporované Washingtonským konsensem.
Dostavilo se ovsem vyčerpání a s koncem studené války oficiální toky pomoci pomalu ustávaly, poněvadž už nebylo nutné uplácet země, aby se držely mimo sovětský tábor.
Pro průměrnou rozvojovou zemi byly výsledkem stagnace, hlubsí ekonomické nerovnosti, rostoucí nezaměstnanost a vyssí počet chudobných.
Ekonomická modernizace a snižování chudoby nepostupovaly.
V letech 1975 až 1995 v Africe klesal HDP na jednoho obyvatele průměrně o 0,7 procent ročně.
Střední růst HDP na jednoho obyvatele v rozvinutém světě v letech 1980 až 1998 pak činil rovných 0,0 procent - což nijak nepodporuje politiku Washingtonského konsensu.
Osmdesátá léta byla z pohledu růstu ztracenými roky.
I v těchto letech se samozřejmě objevila světlá místa: ,,rychle se rozvíjející`` rozvojové země jako Tchaj-wan, Jižní Korea a větsina Latinské Ameriky se daly na cestu demokracie.
V letech 1970 až 1990 se zvýsil podíl obchodu na HDP a podíl vývozu výrobků rozvojových zemí - s výjimkou zemí vyvážejících ropu.
Chile, Čína, Indie a Vietnam výrazně zvýsily svůj růst díky zvýsení vývozu a tržně orientovaným reformám, i když často za cenu rostoucích nerovností.
Chudoba ale nebyla jedinou ranou, kterou tyto roky světu zasadily.
Stoupající ceny ropy daly v zemích Perského zálivu vzniknout superbohaté feudální slechtě.
Propast mezi kosmopolitními ropnými sejky a nespokojeným, téměř zoufalým zbytkem obyvatel bez volebního práva se stále rozsiřovala.
Ekonomická modernizace prakticky neexistovala.
Ke společenskému a politickému neklidu přispívala rostoucí vzdělanost obyvatel ve spojení s malým počtem moderních pracovních příležitostí a překotnou migrací z venkova do měst.
Ropné režimy byly represivní, potlačovaly disent mučením a byly prodejné a zkorumpované.
Nicméně díky tomu, že disponovaly ropou, měly podporu USA.
Nelze se divit, že za takových podmínek se někteří arabstí mladíci radikalizovali.
Nespokojenosti mládeže se chopila hrstka zanícených imámů.
Vzpomněli si na úspěchy islámské kultury v době středověku a předložili (vypočítavý) vselék na vysvobození muslimů ze závislosti a područí, ponížení a chudoby: znovunastolení teokratických islámských států, jež budou čistsí a spravedlivějsí než světské arabské státy.
Aniž si toho Západ významněji vsimnul, vybudovali fanatické, totalitářské hnutí, které se při dosahování a prosazování svých cílů nemínilo zastavit před ničím, ani před sebeobětováním.
V kom viděli své nepřátele?
V moderních světských vůdcích (jako byli Násir a Sadát v Egyptě či íránský sáh), v intelektuálech, kteří kázali o spravedlivém světském světě a psali otevřeně o nehoráznostech fundamentalistického hnutí (Salman Rushdie), v umírněné muslimské střední třídě, ve feudálních světských elitách, v bezvěrcích (umírněných muslimech, křesťanech a židech) a v cizích mocnostech, které podporovaly jejich nepřátele.
Několik desítek let se jejich činnost soustřeďovala na jejich vlastní země.
Když si na ně arabské vlády doslápnuly, začali přenáset násilí na západ.
Zatím je politickou reakcí na síření islámského terorismu válka proti terorismu.
Z dlouhodobého hlediska je ale zapotřebí cosi více než ozbrojená akce.
Myslím si, že Západ se může hodně poučit o tom, co by měl v tomto směru dále dělat, studiem politiky jediných dvou muslimských států, jež se na cestě k rozvinuté ekonomice dostaly nejdál - Tuniska a Indonésie. Obě země se úspěsně vyhnuly islámskému fundamentalismu.
Zvlásť případ Tuniska si zaslouží pozornost vzhledem k blízkosti vznětlivého Alžírska.
Obě země se rozhodly pro zvýsení světské vzdělanosti a vytvoření pracovních míst ve výrobě, zasadily se o rozvoj venkova a rozsíření vývozu a usilovaly o rychlý rozvoj pro vsechny bez rozdílu.
,,Rovnostářský`` rozvoj je jedinou schůdnou odpovědí na nevyvinutost muslimského světa a na s tím spojené problémy.
Krátkodobá odpověď na teroristickou hrozbu to není hned z několika důvodů: nenabízí dostatečně přesvědčivou ideologii, jež by mohla soupeřit s fundamentalismem, který si v muslimském světě podmanil nejméně dvě generace.
Dostat zradikalizovaného džina násilí zpátky do láhve se civilizovanými prostředky podaří jen málokdy.
Násilí propuká tam, kde naděje jestě existuje, ne kde je už vse beznadějně ztraceno.
Uvědomme si, že vůdci teroristů nejsou chudí a nevzdělaní lidé a že zeměmi podezřelými z financování a podpory terorismu nejsou nejchudsí arabské země.
Rok 1999 - tedy rok předtím, než vypukla současná palestinská intifáda - byl pro Západní Břeh a Gazu z ekonomického pohledu dobrý rok.
Bohužel se zdá, že politika tvrdého zákroku je jedinou bezprostřední reakcí na teroristické násilí.
Má-li ovsem mír, až bude dosažen, vydržet, musí se cílem západního světa stát rozvoj, jehož různé aspekty budou vzájemně vyváženy tak, aby přinásely více užitku chudým a aby přispívaly k ekonomickému sbližování zemí.
Může sice trvat léta, než taková politika oslabí současný islámský terorismus, avsak už dnes může zastavit radikalizaci v jiných rozvojových zemích.
Evropa málo investuje do obrany
Zahraničněpolitické spory mezi Evropou - konkrétně Francií - a Spojenými státy den ode dne narůstají, a to nejen kvůli izraelsko-palestinským jatkám a způsobu vedení války proti terorismu.
Avšak evropskou kritiku (jakkoli je možná správná) Spojené státy nikdy vážně nepřijmou, dokud se starý kontinent bude hostit na americké obraně, což už dělá celé půlstoletí.
Ve válčícím světě musí mít důvěryhodný hlas na mezinárodní aréně obdivuhodné vojenské schopnosti a rozvinutou vojenskou techniku a technologii.
Evropě schází oboje.
Podrážděnost Spojených států vůči některým svým evropským spojencům - Británie s Tonym Blairem je patrnou výjimkou - je pochopitelná.
V tomto fiskálním roce vydají USA na obranu ještě o 50 mld. dolarů více, čímž se celkové výdaje do obrany zvednou na 379 mld. amerických dolarů, tedy na více než 3 procenta HDP.
Podle poválečných měřítek je ale tato částka ještě nízká.
V době války v Perském zálivu činily vojenské výdaje USA celých 4,8 procenta HDP, tedy mnohem více než v 50. a 60. letech.
V Evropě je to s obranou jiné.
Výdaje do obrany dosahují v Německu 1,6 procent HDP, 2 procent v Itálii a 1,5 procent ve Spanělsku.
Jen ve Francii a Velké Británii činí 3 procenta HDP. Hovořit o výdajích na obranu jen ve světle podílu na HDP je nepřesné, protože ve výdajích do obrany jde také o úspory z objemu.
Dalo by se tedy čekat, že menší země budou na obranu vynakládat úměrně více než velké státy.
Místo toho ale dnes Amerika vynakládá na obranu více než všichni její spojenci v NATO dohromady, přičemž do budoucna její výdaje do obrany podle všeho ještě vzrostou.
Bezpečnost a globální vliv nejsou jedinými přínosy vojenských výdajů.
Deset až patnáct procent výdajů americké armády financuje základní výzkum a významně tak přispívají k americkému výzkumu a vývoji moderních technologií.
Internet, vzniklý z myšlenek a peněz investovaných ve 40. letech, a křemíkový čip, vyvinutý v 70. letech, jsou výsledky výzkumů, jež financoval právě Pentagon.
Válka v Afghánistánu, která je způsobem jejího vedení opravdu revoluční, dokazuje, jak nové informační a komunikační technologie dokáží přinést úspěch s minimálním počtem lidí v oblasti a minimálními ztrátami.
Rusové bojovali v tomto terénu deset těžkých let, a protože neměli srovnatelné technologie, přišli o desítky tisíc mužů, a nakonec byli stejně poraženi.
Na počátku afghánské kampaně se mnoho vojenských "expertů" obávalo, že USA se dostanou do podobné situace.
To se ovšem značně mýlili.
V oblasti výzkumu a vývoje Evropa za Spojenými státy pokulhává a svým skrblictvím významně přispívá k rostoucímu "investičnímu deficitu" v nejnovějších technologiích.
Údaje o patentech dokumentují náskok USA: na konci 90. let bylo celých 56 procent všech globálních patentů uděleno žadatelům z USA; evropští zlepšovatelé se zasloužili jen o 11 procent udělených patentů.
Souvislost mezi výzkumem a růstem je tedy příliš zjevná, než abychom mohli pochybovat o tom, že stagnace evropských ekonomik je přímým důsledkem evropské novátorské zaostalosti - a že v tom se odráží absence kritických vojenských výdajů, jež by mohly být jako investice do výzkumu a vývoje.
Pokračující spor mezi Evropou a Spojenými státy ohledně výběru vojenského dopravního letadla - které má sloužit k nasazení 60 000 vojáků European Rapid Reaction Force - je pro evropské problémy příznačný.
Amerika by nejraději použila letadlo vyrobené firmami Boeing a Lockheed Martin.
Evropa je názorově nejednotná: některé země, konkrétně Itálie, stojí za USA, jiné, především Francie a Německo, pak bojují za letoun evropské provenience, postavený společností Airbus v rámci veřejně financovaného projektu v hodnotě 15 mld. dolarů.
V této věci by se Evropa neměla vzdát Americe.
Projekt Airbus by Evropská unie měla financovat a zajistit, aby část peněz šla do výzkumu a vývoje na podporu růstu průmyslu, který je v Evropě jedním z mála úspěšných hi-tech odvětví.
Kde se ale vezmou finance na pokrytí tak obrovské investice?
V posledních týdnech evropští ministři obrany navrhli, aby navýšení vojenských výdajů bylo vyřazeno z rozpočtových omezení uložených paktem na stabilizaci eura.
Myšlenka, že prudké zvýšení vojenských výdajů ve (doufejme, že přechodně) válčícím světě vyrovnají jisté schodky, je v souladu se zdravou ekonomickou politikou, ovšem jen za předpokladu, že zbývající rozpočet bude i nadále "zeštíhlen".
To je případ Ameriky, kde se nikdo zvlášť neobává toho, že zvýšené výdaje do armády vytvoří dočasný deficit.
Ne tak v Evropě.
Zvýšení vojenských výdajů spolu s uplatňováním paktu stability by mělo vést ke snížení neobranného rozpočtu: výdaje na mzdy ve veřejném sektoru a systém sociálního státu, který přerostl svůj původní cíl podpory příjmů chudých občanů, bude zapotřebí drasticky redukovat.
Celé půlstoletí Evropa spoléhala v obraně na Spojené státy a své vlastní peníze utápěla v nákladném sociálním státu.
S tím je třeba skoncovat - přinejmenším míní-li EU svou vůdčí světovou roli vážně.
Neposlouchá se to příjemně, ale to, co se stalo v New Yorku a Washingtonu 11. září a co se teď děje na Středním Východě, také není příjemné: Evropa si musí uvědomit, že přichází čas změny a měla by se podle toho zachovat.
Argentina: otevřít se, nebo zkrachovat
Diplomatická vysvětlení ovšem nejsou to, co Argentina potřebuje.
Nepotřebuje mrhat penězi, jichž se jí příliš nedostává, na diplomacii pochybné hodnoty - obzvlášť, když země nemá agenturu, která by pomáhala argentinským podnikatelům prodávat zboží v zahraničí.
Částka, již Argentina vydává za své diplomaty, se rovná tomu, co maličké Irsko utratí za svou Agenturu na podporu exportu, instituci, kterou se Argentina nikdy nenamáhala vytvořit.
Místo hovorů se svými kolegy by argentinský velvyslanec měl zajít do amerických supermarketů a přesvědčovat jejich manažery, aby nakupovali argentinské zboží, a domlouvat jim schůzky s drobnými obchodníky ze své země.
Neměl by dublovat to, co dokáže argentinský prezident a ministr zahraničí.
Exportní diplomacie je důležitá, ale podporovat vývoz, navštěvovat obchody a hovořit s odběrateli je ještě důležitější.
Evropské prodejny potravin jsou plné výrobků z Izraele, ale jak často narazíte na argentinské hovězí nebo jiné zboží?
Argentinské hospodářství se v posledních letech výrazně otevřelo, navzdory vysokému směnnému kurzu, který vývoz brzdí.
Celkový export se mezi lety 1991 a 2001 zdvojnásobil z 12 na 25 miliard USD, přičemž průmyslový export ze 3 na 8 miliard.
Tato čísla jsou ale stále velmi nízká.
Ve skutečnosti je na ekonomiku své velikosti Argentina až překvapivě uzavřená.
Vývoz nepřesahuje 10% HDP a průmyslové zboží tvoří jen přibližně třetinu celkového vývozu.
Brazílie, jejíž rozloha je osmkrát větší, vyváží 12% výkonu svého hospodářství a 57% brazilského exportu činí průmyslové zboží.
Chile vyváží téměř 30% své produkce.
Některé menší evropské země se blíží 50%.
Není tedy přílišným překvapením, že současná argentinská krize je tak bolestivá: ta část hospodářství, která dokáže vytvářet příjmy z exportu, jichž je třeba pro splácení zahraničních dluhů, je příliš malá.
Dosáhne-li země bodu, kdy potřebuje veškerý svůj vývoz pro splácení úroků národního dluhu, a velikost exportního sektoru je fixní, nezbudou prostředky na úhradu dovozů.
Proud importu vyschne a hospodářství se zastaví.
Čím je ekonomika otevřenější, tím snáze se vyhne této pasti.
Samozřejmě, že všechny země nakonec krizemi projdou.
Otázkou je ovšem jak.
Argentina dnes stojí před volbou, která je jak hospodářská, tak politická.
Cesta, kterou zvolí, jakmile vybředne z krize, určí budoucnost země na mnoho dalších let.
Je proto překvapivé, že tato volba není v centru politické debaty právě probíhající kampaně před volbou prezidenta.
Ze současného močálu vedou dvě stezky.
Jednou z nich je starý model: ozdravení reálných mezd a povzbuzení spotřeby.
Ze zoufalé perspektivy dnešní krize se tento model jeví jako sen.
Pokud se ovšem prosadí, během tří až pěti let bude Argentina vypadat jako země, již jsme znávali: velmi uzavřená ekonomika, která je stále nebezpečně citlivá na vnější otřesy.
Velký třesk ekonomické svobody
Proč je tak těžké zavést deregulaci, jíž je třeba, má-li se hospodářství stát konkurenčnějším?
Proč se tolikeré vlády snaží dosáhnout tohoto cíle a proč téměř všechny selžou?
Všichni občané mají vyhlídky mít užitek z výrobků a služeb konkurenčních trhů, ale široká koalice, jíž je třeba k prosazení politických přístupů podporujících hospodářskou soutěž, se obvykle vůbec neustaví. Prostě se tu nedostává politické podpory.
Proč?
Nejedná se o otázku podstatnou jen pro transformující se ekonomiky a další země nově vznikajících trhů, ale o otázku podstatnou i pro země bohaté - týká se vlastně všech, snad kromě USA a Británie, tedy zemí, které již dávno nastartovaly proces radikální a dalekosáhlé ekonomické liberalizace.
Nový Zéland a Irsko učinily totéž a jejich hospodářství od té doby výrazně roste.
Nedostatečná konkurence je zpravidla následkem přílišné regulace.
Taxíky evropských měst jsou drahé, protože počet licencí je přísně řízen.
Je-li přístup na trh blokován, držitelé licencí čelí malému tlaku na snižování cen a úředníci, kteří licence vydávají, jsou v pozici výhodné pro získávání volebních hlasů nebo úplatků.
Stručně řečeno, regulace má tendenci zkreslovat pobídky a podporuje to, čemu ekonomové říkají chování zaměřené na vyhledávání rent: řidič taxi i úředník vydávající licence získávají nezasloužené odměny (renty) jenom proto, že mohou zneužít své zasvěcenecké pozice, a nikoliv proto, že by byli produktivnější.
Notáři jsou dalším příkladem tohoto fenoménu.
Státní notáři v mnoha zemích vybírají velice vysoké poplatky za služby, jež jsou ve skutečnosti bezcenné.
Poplatky jsou vysoké proto, že notáři sami kontrolují přístup do své profese.
Bez státní regulace (jež zahrnuje i pravidla, která vyžadují, aby spotřebitelé jejich bezcenné služby nakupovali) by státní notáři nebyli v pozici, z níž čerpají renty.
Příkladů přínosů deregulace je hojně.
Trh taxi služeb je v Irsku deregulovaný a sazby jsou nízké.
Krátce poté, co došlo k deregulaci amerických aerolinií, stál pětihodinový let z New Yorku do Los Angeles mnohem méně než půlhodinová cesta z Curychu do Frankfurtu.
Na podobné nesrovnalosti bylo poukázáno při porovnání cen hovorného za transkontinentální telefonát v USA s cenou za meziměstské volání ve Francii.
Zatímco regulace vytváří nezasloužené renty pro přílišně chráněné minority (řidiči taxi, notáři, dopravní piloti, pracovníci telecomů či pracovníci v elektrárenství), deregulace tyto renty snižuje a přerozděluje je širší veřejnosti.
Ale protože se silně chráněné minority těší přednostnímu přístupu k politikům, není překvapením, že deregulace podněcuje tak ostrou - a účinnou - opozici.
Energetické podniky jsou toho dobrým dokladem.
Kdykoli se nějaká vláda pokusí liberalizovat elektrárenský průmysl, v opozici spojí své síly odbory s firmami.
Dělníci i vedení stojí proti deregulaci, protože otevření se konkurenčnímu prostředí by znamenalo konec jejich nezasloužených zisků.
Platy dělníků v elektrárenském průmyslu jsou vysoké právě proto, že si přivlastňují část rent, které vznikají na nekonkurenčním trhu s elektrickou energií.
Existuje způsob, jak vzít sílu této opozici?
Co by se stalo, kdyby se jistá vláda místo osamocených bojů s elektrárenským průmyslem pokusila zavést ekonomický ,,velký třesk" a liberalizovala většinu trhů najednou?
Obdobný postup - ,,všechno nebo nic" - byl použit v osmdesátých letech v USA, když bylo třeba zavřít nepotřebné vojenské základny.
Od roku 1945 nebyla zrušena jediná základna.
Přestože Pentagon sám chtěl uzavřít mnoho základen a použít peníze jinde, žádné nařízení nemohlo projít Kongresem, protože vojenské základny spadají do kategorie ,,bašta" (jde o určitou laskavost k voličům, která kongresmanům pomůže v příštích volbách) a podle starých a posvátných nepsaných pravidel žádný kongresman nezdvihne ruku proti baště v kolegově okresu.
Plán uzavřít velké množství základen ovšem prošel naprostou většinou hlasů, jakmile se šéfové Kongresu dohodli, že předloží jeden jediný seznam základen, které by se měly zrušit, a že seznam bude možné při hlasování přijmout nebo zamítnout, ovšem bez možnosti jeho úprav.
Zdravý rozum zvítězil nad baštou.
Záležitost ekonomické liberalizace by zavedením podobných strategií značně pokročila.
Pracovníci v elektrárenství by například zjistili, že coby spotřebitelé získají díky nižším cenám v hospodářství víc než jen kompenzaci rent, o něž přišli ve svých firmách.
Princip velkého třesku vytváří hmotný zájem pracovníků na liberalizaci a tak činí prosazení deregulace politicky snazší.
Deregulace trhu produktů nabízí ještě jeden přínos: napomáhá liberalizaci trhu práce.
Důkazy shromážděné OECD prokazují přímou úměru existující napříč kontinenty mezi úrovní hospodářské soutěže na trhu produktů a mírou, do jaké směrnice na trhu práce zvyšují moc pracovníků při jednání s firmami.
Vyjednávání se většinou týká rozdělování nadměrných rent mezi firmy a jejich zaměstnance.
V branži, kde pod tlakem konkurence neexistují nadměrné renty, není příliš o čem jednat.
V některých případech ovšem regulace funguje obráceně: uměle udržuje ceny veřejných služeb nízko, nikoliv příliš vysoko.
To platí pro ceny jízdného evropských kontinentálních železnic, jež dotují vlády.
K prosazení deregulace je opět nezbytné přesvědčit spotřebitele, že mohou očekávat prospěch.
Cestovné na železnici bude vyšší, ale budou nižší daně, protože vlaky zaplatí jen ti, kdo je skutečně používají, a nikoli daňový poplatník, který nikam necestuje.
Deregulace aerolinií a autobusové dopravy pak vytvoří zdravou konkurenci železnici a nedovolí cenám vyrůst přespříliš.
Postupná deregulace je odsouzena k neúspěchu.
Máme-li vytvořit dostatečnou politickou podporu pro schválení reforem, která dokáže přežít protiútok neveřejných zájmů, je potřeba pokusit se deregulovat celé hospodářství najednou, nikoliv vybraná odvětví jedno po druhém.
Klíčem k odstranění neefektivních a neproduktivních subvencí, jichž požívají malé skupiny, je prosazení snížení daní pro všechny.
Výzva pro evropské univerzity
Vysokoškolské systémy v USA a kontinentální Evropě by nemohly být odlišnější, než jsou.
Který z nich funguje lépe?
Odpověď je jasná: americký systém vede na celé čáře.
Evropské univerzity se všeobecně zakládají na třech pomýlených principech:
Tento systém je prý egalitářštější než americký systém vyššího vzdělávání, na nějž mnozí Evropané hledí spatra jako na elitářský.
Ve skutečnosti evropský systém produkuje méně výzkumu, horší studenty (zejména na doktorské úrovni) a je zřejmě méně egalitářský než systém zaoceánský.
Nutit plátce daní, aby pokryli náklady na vysokoškolské vzdělávání, je skutečné přerozdělování, ale špatným směrem - příjemci jsou nejčastěji děti z dobře zajištěných evropských rodin.
Pohlédneme-li na věc velkoryse, můžeme přinejlepším říci, že co se týče přerozdělování je systém nestranný, neboť ti nejbohatší platí více daní a více využívají služeb univerzit.
Vedle upřednostňování těch, kdo jsou ,,za vodou," tento systém fakticky nedovoluje přežít samofinancovaným soukromým univerzitám.
A právě to je zřejmě skutečná motivace evropského bezplatného systému veřejných vysokých škol: udržet státní monopol na vyšší vzdělávání.
Pohlédněme ale na americký systém: studenti za své vzdělání platí a z části školného, jež studenti zaplatí, univerzity financují stipendia pro schopné, ale nemajetné studenty.
Takový systém je přinejmenším stejně ,,spravedlivý" jako evropský model a zřejmě spravedlivější než model, v němž daňový poplatník hradí vzdělání všem, tedy i bohatým.
Nedávný výzkum, který porovnával vzdělávání v USA a v Itálii, zjistil, že rodinné příjmy jsou při určování studentova úspěchu (poměřovaného podle jeho platu) důležitější v ,,egalitářské" Itálii než v ,,elitářských" Spojených státech.
Konkurence ovšem určuje kvalitu vysoké školy stejně jako její financování, neboť konkurence zvyšuje hodnotu produktu.
To platí v americkém systému, kde vedle sebe šťastně žijí veřejné i soukromé školy.
Kalifornská univerzita v Berkeley je veřejná.
Stanfordská univerzita, vzdálená hodinu jízdy po pobřeží, je soukromá.
Obě patří mezi nejlepší americké univerzity.
Rivalita mezi nimi funguje, protože přináší boj o nejlepší studenty a udílení stipendií nadějným uchazečům bez peněz.
Naproti tomu evropské centralizované a byrokratické řízení univerzit produkuje pouze tuctové výsledky.
Obsazování funkcí na evropských vysokých školách se často řídí spletitými byrokratickými postupy, které zahrnují množství ,,posuzovatelů" vybraných z různých částí země.
Takové postupy jsou domněle vytvořeny, aby ,,garantovaly," že budou zvoleni ti nejlepší.
Ve skutečnosti ovšem takoví posuzovatelé usnadňují těm, kdo mají přístup k důvěrným informacím, aby zvolili své přátele, a brání tomu, aby o tom, kdo bude přijat, rozhodla úroveň výzkumu a učitelských dovedností.
Některé země, kupříkladu Francie, mění zavedené systémy a vybírají do komisí, které rozhodují o přijímání pracovníků a kariérních postupech, vždy několik akademiků ze zahraničí.
Jedná se pochopitelně o krok správným směrem, ale výsledky budou jen skromné.
Nejlepší americké univerzity provádějí personální záležitosti interně a spoléhají se na hlasy zvenčí pouze u expertních posudků úrovně výzkumu uchazečů o profesorské posty.
Správná rozhodnutí při obsazovaní míst si vynucuje strach z toho, že průměrní profesoři nedokáží přilákat dobré studenty a velké výzkumné granty.
Evropská tendence sjednocovat platy i zacházení s profesory a výzkumníky také otupuje motivaci pustit se do pořádného výzkumu a dobře učit.
Jestliže jediným, co zvyšuje profesorův plat, je plynutí času, proč vyvíjet zvláštní snahu, abych vynikl?
Samozřejmě, že mnoho lidí vstupuje do univerzitního sboru především z lásky k výzkumu a vyučování, ale proč těmto ušlechtilým citům nepodat pomocnou ruku s odpovídajícími finančními pobídkami?
Nízké platy jsou často součástí tiché dohody: špatný plat vám vedení školy vynahradí tím, že přimhouří oči nad ospalým učením a výzkumem.
Navíc jsou-li platy nízké, jak mají děkané univerzit zabránit členům učitelského sboru, aby neodcházeli do všech koutů země na lukrativní posty v poradenských firmách?
Výsledkem je špatná výuka, mizerný výzkum a chybějící profesoři.
Americké univerzity často používají agresivních finančních pobídek a diferencovaného zacházení s profesory, aby odměňovali dobré učitele a výzkumníky.
Soukromoprávní povaha smluv mezi americkými univerzitami a jejich profesory vytváří zdravou soutěž mezi nadanými jedinci a pružný a účinný trh pro vědce.
Není proto neobvyklé, aby bystrý a pracovitý profesor v USA vydělával tolik - ne-li více - než starší, ale méně plodní kolegové.
V Evropě se nadějní mladí badatelé musejí namáhavě prodírat a vedle učení a výzkumu ještě přijímat vedlejší zaměstnání, zatímco etablovaní profesoři mají hezké platy.
Za těchto podmínek by nikoho nemělo překvapovat, že jsou americké univerzity stále více obsazovány nejlepšími z evropských učenců.
Co ale tváří v tvář tomuto odlivu mozků skutečně překvapuje, je lobbistická moc evropských profesorů, s níž blokují reformu.
Evropa stará a stárnoucí
Když americký ministr obrany Donald Rumsfeld nedávno hovořil o ,,staré Evropě," měl pravdu, ovšem nikoliv tak, jak zamýšlel.
Evropa je skutečně stará - a nadále stárne.
Na celém kontinentu jsou děti stále vzácnější.
Míra porodnosti (počet dětí na jednu ženu v celé populaci) klesla v Německu a Itálii na 1,2%.
Ve Spanělsku je číslo ještě nižší - dosahuje tu evropského dna.
Spanělsko je stále mladou společností, bezdětná společnost je ovšem odsouzena k zániku.
Naproti tomu míra porodnosti v USA je 2,4 a v Británii 2,1.
Tyto rozdíly jsou pozoruhodné, obzvláště uvážíme-li, že americké i britské programy mateřských dovolených oplývají štědrostí mnohem méně než v kontinentální Evropě.
Francie na kontinentu vyčnívá se svou mírou porodnosti na úrovni 1,8. Jde nejspíše o výsledek dlouholeté velkorysosti daňové politiky vůči velkým rodinám.
Migrace je také významným vysvětlením těchto rozdílů.
Vyšší míra porodnosti v USA, Británii a Francii odráží velký počet přistěhovaleckých rodin v těchto zemích.
Míra porodnosti je mezi imigranty obvykle vyšší než v rodinách rodilých Evropanů a Severoameričanů.
Rostoucí počet přistěhovaleckých pracovníků ovšem nemusí míru porodnosti zvyšovat.
Například v Německu žije četná populace gastarbeitrů, ale jen málo se jich tu usadí s rodinami - většina nechává své děti v rodné zemi.
Stárnoucí populace je jedním z důvodů špatné ekonomické výkonnosti Evropy.
Starší lidé nepracují a stále menší část populace (mizející mladí) je zajišťuje z daní.
To následně vede k tomu, že vyšší daně potřebné na zajištění starších občanů berou mladším chuť pracovat a vytváří se bludný kruh: stále se zvyšuje zdanění mizející pracovní síly, snižuje se míra růstu a je stále méně zdrojů na zajištění těch, kdo odcházejí do důchodu v šedesáti a žijí ještě po devadesátce.
Dopady částečně vyvažuje fakt, že rodí-li se méně dětí, do pracovního poměru vstupuje více žen.
Potom ovšem tyto ženy také odcházejí do starobního důchodu (často v ještě nižším věku než muži) a rozšiřují řady ,,nezajištěné" armády penzistů.
Porovnejme to se situací v USA, kde se i přes vyšší míru porodnosti podíl žen na trhu práce také zvyšuje.
Je skutečností, že procento pracujících žen je v USA vyšší než v Evropské unii (70% oproti 60%).
Míra spořivosti mezi staršími občany Evropy naznačuje, že se obávají klesajícího počtu pracujících, které lze zdanit s ohledem na jejich zajištění.
Pohlédněme do Německa.
Každá učebnice ekonomie vám řekne (známý model ,,životního cyklu"), že mladí šetří do penze a staří utrácejí, co našetřili.
V Německu z podkladů ovšem plyne matoucí fakt: starší lidé šetří až do vysokého věku.
Utrácejí mladí.
Ještě více než míra spořivosti starších lidí překvapuje její vývoj v čase.
Nedávné německé průzkumy zaznamenaly její drobný nárůst .
Proč by starší lidé měli šetřit?
Nejpřijatelnějším vysvětlením je, že si dnes mnozí uvědomují, že budou žít déle, než se domnívali - často stráví třetinu života v penzi - a že by už stát dál nemusel plnit své sliby.
Platební neschopnost je u penzí nepravděpodobná, i když ne nemožná.
Pravděpodobnější ale je u poskytování zdravotnických služeb, jež jsou pro starší občany službami vůbec nejdůležitějšími.
Kdo si uvědomuje, že bude zřejmě žít téměř do devadesáti nebo i déle, a zároveň vidí, že kvalita státního zdravotnictví upadá, šetří, aby se o sebe dokázal postarat.
Proč tedy mají Evropané stále méně dětí?
Vždyť množství volného času, jehož se i těm, kdo mají práci, dostává stále více, nabízí dostatek možností vychovávat děti.
Pracovní doba v Evropě celkově poklesla z 1713 hodin ročně v roce 1980 na dnešních asi 1576 hodin, přičemž právě Němci tráví v práci nejméně času.
Jedno z častých vysvětlení poukazuje na to, že se matkám s dětmi nedostává podpory, například veřejné péče o děti.
Proč je potom ale porodnost v Americe vyšší než v mnohých zemích Evropy, jejichž státní podpora žen, jimž se narodí dítě, je mnohem rozsáhlejší?
Vysoké náklady na bydlení a nedostatky na trhu s úvěry jsou pravděpodobnějšími důvody klesající míry porodnosti v Evropě.
Pro mladý pár je mnohem snazší si v USA půjčit peníze a koupit dům.
Trh s pronájmy je v USA také pružnější než v Evropě.
Takže se zdá, že vzniká další začarovaný kruh: vysoké daně odrazují od práce, a protože vzniká méně pracovních příležitostí, porodnost klesá.
Je-li ale méně dětí, musí být vyšší daně, abychom zajistili houstnoucí zástupy penzistů.
Günter Grass nazval jeden ze svých románů ,,Narození z hlavy aneb Němci vymírají."
Nemohl vědět, jak pravdivá jeho představa bude po pouhých třech desítkách let.
Opožděná reforma Evropy
Válka a ohromné náklady na ni, klesající dolar, růst obchodního a rozpočtového schodku, kličky, které podemlely společnosti jako Enron a WorldCom, prasknutí bubliny špičkových technologií: kapitalismus amerického typu je jak pod tlakem, tak v nemilosti.
Mnozí evropští intelektuálové na levici i na pravici se domnívají, že kapitalistická hra, jak ji hrají USA, je pasé.
V pohybu je aktivní hledání nových modelů.
Ač je toto hledání rétoricky silné a poháněné vlnou antiamerikanismu, jasných fakt přináší jako šafránu.
Případy korporátního porušování zákona se samozřejmě v USA vyskytují hojně.
Je ovšem příliš snadné poskočit od jednotlivých firemních skandálů k širokým závěrům o domnělé prohnilosti americké ekonomiky.
Bližší pohled na růst produktivity (produkce za hodinu práce) v USA a v Evropě prokazuje, že americký kapitalismus neztratil nic ze své životaschopnosti.
Jestliže od počátku 70. let narůstal průměrným ročním tempem pouhých 1,6%, během sedmi let od roku 1995 americký roční růst produktivity v nezemědělských sektorech podnikání zrychlil na průměrně 2,6%, a to bez známek zpomalení.
V roce 2002 se produktivita zvýšila o 4,8% - to je pozoruhodný výsledek, protože produktivita obvykle během období ekonomického oslabování klesá.
Teď se podívejme na Evropu.
Roční přírůstek produktivity se ve druhé půli 90. let zmenšil z 2,5% na dnešních pouhých 1,3%.
Tato propast v produktivitě se často připisuje ,,nové ekonomice," jež se objevila ve druhé půli 90. let.
Je pravda, že mnohé technologie byly vyvinuty a poprvé použity v USA.
Ale technologie se rychle šíří: ve všech zemích, včetně Evropy, jsou dostupná stejná Windows či programy SAP.
Musí tedy existovat jiné rozdíly.
Z řady vyčnívají dva kandidáti: přístup k práci a firemní řízení.
Sest zemí OECD dosahuje oproti Americe lepších výsledků ohledně produkce za jednu odpracovanou hodinu: Norsko, Belgie, Francie, Irsko, Nizozemsko a Německo.
Hodnocení se ale změní, když kritériem učiníme produkci na hlavu (což je lepší ukazatel hospodářské prosperity země): tady jsou USA první a Francie a Německo se propadávají na 16. a 11. místo.
Důvod porovnávání produkce na osobu spíše než produkce na odpracovanou hodinu je prostý: národní bohatství určuje to, kolik času pracuje každá osoba a kolik lidí pracuje.
Právě v tomto USA stojí před Evropou: v Evropě pracuje méně lidí než v USA a ti, kdo v Evropě pracují, nepracují tolik.
Roční odpracované hodiny v USA dosahují asi 1800 hodin, asi 1500 hodin ve Francii a 1400 hodin v Německu.
Jedním důvodem, proč Evropané pracují méně, je to, že platí více daní a vyšších daní je potřeba na podporu těch, kdo nepracují - to je zřetelný bludný kruh.
Svůj vliv má ale ještě něco hlubšího.
Evropané jsou možná naprosto spokojeni s tím, že pracují méně a dopřávají si více volného času, a to jak v tom smyslu, že si vybírají více dovolených v produktivním věku, tak v tom smyslu, že stráví méně času jako činná pracovní síla.
Jde o legitimní volbu, ale v okamžiku, kdy se Evropané takto rozhodnou, by měli přestat hledat obětní beránky za pomalý růst.
Jádro potíží totiž netkví v Evropské centrální bance ani v Paktu stability.
Evropa roste pomaleji, protože méně pracuje - a nemělo by ji překvapit, pokud s ní mnohé takzvané ,,rozvojové země" srovnají krok v oblasti příjmu na hlavu.
Přístup k novým technologiím je nezbytnou, ovšem nikoliv dostatečnou podmínkou zlepšení životní úrovně země, protože je také potřeba společností, které budou schopny je využít.
Na počátku 20. století trvalo déle než dvacet let, než elektrické stroje proměnily textilní průmysl.
Nové stroje byly dostupné, ale firmy nebyly připraveny je využít.
Využití strojů vyžadovalo změnu pracovních postupů a způsobů vedení firem.
Odbory se stavěly proti takovým změnám, ale i vedoucím pracovníkům trvalo, než pochopili, že způsoby řízení továren se musí proměnit.
Nová ekonomika se začala objevovat po deseti letech hluboké transformace uvnitř amerických společností.
V průběhu 80. let vlna spekulativních odkupů proměnila v USA korporátní kulturu a viditelně vštípila šéfům vnímavost k technologickým inovacím.
Jinak je tomu v Evropě, kde zájmy zaměstnanců firem a jejich odborů mají často přednost před zájmy akcionářů.
Je skutečností, že v jistých evropských novinách přepisovali typografové články, které byly doručeny e-mailem: technologie pro jejich elektronický přenos byla dostupná, ovšem nikoliv podnikové předpisy, které by novinám povolovaly ji využít.
Odbory ale nejsou jedinými viníky.
Struktura vlastnictví mnohých evropských společností je spletitá a zahrnuje velké akcionáře, jejichž zájmy jsou často v rozporu se zájmy firmy - a to není právě nejlepší způsob, jak dosahovat zdravých obchodních rozhodnutí.
To je obzvláště pravda ve finančnictví a bankovnictví.
Ať už slyšíme z amerických bank jakékoli korporátní horory, naživu už není téměř žádná evropská investiční banka a Německo se vážně zamýšlí nad zřízením státní ,,špatné banky," která by resuscitovala všemocné německé bankovní obry.
Chce-li Evropa méně pracovat, musí být při práci nadmíru produktivní, pokud má držet krok s pilnými Američany.
Právě proto by Evropané měli doufat, že vlna firemních restrukturalizací a reforem, o níž se mnozí domnívali, že bude nevyhnutelně následovat po vytvoření jednotného trhu, začne pronikat do všech koutů kontinentu a změní způsoby, jimiž se řídí podniky.
Ruce pryč od ,,super-eura"
Před třemi lety byla zavedena jednotná evropská měna euro v kurzu 1:1,17 USD, který se pravděpodobně považoval za odraz tehdejších příslušných cenových hladin na obou březích Atlantiku.
Měnový kurz eura od té doby zažil projížďku na horské dráze.
Dnes se vrátil téměř přesně na svou výchozí úroveň.
Proč tedy členové evropské obchodní komunity tvrdí, že ,,super-euro" přivolává na jejich hlavy kalamitu?
Odpověď je taková, že obviňování eura je snadný způsob, jak odvrátit pozornost od skutečné příčiny evropské hospodářské malátnosti: překvapivě nízké úrovně produktivity na hlavu.
Evropská nízká produktivita odráží prostý statistický fakt, který osudně podemílá relativně vysokou produktivitu na jednu odpracovanou hodinu: slabá účast v aktivní pracovní síle znamená, že Evropané odpracují velmi málo hodin.
Je třeba ujasnit si několik základních faktů vztahujících se k měnovému kurzu mezi eurem a dolarem, protože jde o záležitost, kde veřejnou debatu prostupuje zmatek, často strategicky vytvářený.
Zaprvé nikdo neví, jak vysvětlit nebo předpovědět krátkodobé pohyby měnových kurzů (od jednodenních do řekněme šestiměsíčních).
Slavná akademická studie před dvaceti lety předvedla, že nahodilý pohyb dokáže krátkodobé změny měnových kurzů předpovědět lépe než jakýkoli propracovaný matematický model založený na vybraných ekonomických proměnných.
Tento závěr stále platí.
Nikdo přesně neví, proč euro v prvním roce své existence pokleslo na téměř 0,80 USD a polovinu objemu obchodování, a nikdo nedokázal předpovědět, kdy se zotaví.
Někteří pozorovatelé připisují současný ,,vysoký" kurz eura (a tedy i nízký růst v Evropě) přísné monetární politice Evropské centrální banky (ECB).
Ale jestliže růst eura způsobují vysoké úrokové sazby, proč se dolar zhodnocoval v obdobích, kdy americký Federální rezervní úřad sazby směle snižoval?
Lidé by měli být ostražití před komentátory, kteří se snaží vysvětlovat, ,,proč" se měnový kurz chová tak, jak se chová.
Zadruhé, vývozci, kteří za svými potížemi hledají vinu dnešní úrovně eura, by měli otevřít oči a pohlédnou na skutečnost.
Dnešní kurz eura zajišťuje, že jsou ceny na obou březích Atlantiku relativně podobné.
Pokud je exportní společnost výdělečná jen tehdy, když euro spadne na 0,80 až 0,90 USD, pak by měla raději rychle zvýšit svou produktivitu, chce-li přežít i při hodnotě eura na 1,17 USD.
Po mnoho let Německo a Japonsko vévodily světovému exportu, a to v dobách, kdy jen i německá marka patřily mezi ,,netvrdší" měny světa.
Německému a japonskému zboží umožnily dobýt svět inovace a vysoká produktivita, nikoliv slabá měna.
Zatřetí, eurozóna se chystá otevřít se mezinárodnímu obchodu jako USA.
Americké hospodářství vzkvétalo v 90. letech, kdy byl dolar silný.
Tak jako to platilo v případě Německa a německé marky a stále to platí v případě Japonska a jenu, silný dolar nikdy v dějinách nezpůsobil slabý růst USA.
Evropané jsou zvyklí přemýšlet o měnovém kurzu jako o zásadní proměnné, protože žijí ve velmi otevřených hospodářstvích, která vyvážejí téměř 50% celkové produkce.
Většina těchto exportů ovšem směřuje do jiných zemí eurozóny a nijak je tedy neovlivňuje kurz eura.
Export mimo eurozónu tvoří jen 15-16% celkové evropské produkce a bude ještě nižší, jestliže Svédsko a Británie přijmou euro.
Komentátoři, zákonodárci i obchodníci by tedy měli přestat s výzvami k ECB, aby něco se ,,silným eurem" udělala.
Intervence centrálních bank na peněžním trhu jen vytváří nestabilitu, a proto jsou kontraproduktivní.
ECB jednala správně, když si měnového kurzu nevšímala při jeho poklesu na 0,80 USD, a jedná správně, když si jej nevšímá ani na úrovni blízké 1,20 USD.Většina ekonomů si myslí, že by se centrální banky měly zaměřovat pouze na inflaci, tedy že by měly snižovat úrokové sazby pouze tehdy, když se zpomaluje hospodářství a inflace klesá - což je přesně to, co ECB dosud dělala.
Podstatné je to, že Evropané by se měli eurem méně znepokojovat a méně o něm hovořit a věnovat ušetřený čas snaze pojmenovat své skutečné problémy: nízkou produktivitu, nepružnost trhů, fiskální politiky přiškrcené Paktem stability a bankrotující penzijní systémy.
Evropští tvůrci hospodářských politik mají před sebou až dost problémů.
Péči o měnový kurz mezi eurem a dolarem by měli ponechat peněžním trhům.
Rizika ,,sedé moci``
Na základě zřídkakdy viděné dohody obou velkých stran navrhuje Bushova administrativa podstatné zvýsení sociálních dávek pro seniory.
Navržené reformy mohou stát americké daňové poplatníky více než Bushovy mohutné daňové skrty z roku 2001 a vynutit si velice významné přerozdělování prostředků od mladé generace Američanů ke generaci starsí.
Zatímco vsak v případě Bushových daňových skrtů poukazovalo mnoho pozorovatelů na možná rizika a hrozbu rychle rostoucích deficitů, která se opravdu naplnila, jen málo pozorovatelů si zřejmě láme hlavu s dodatečnými schodky, které tento plánovaný dar starsím lidem vyvolá.
Současná situace ve Spojených státech je jen dalsím důkazem, jakou mocí vládnou v nasí společnosti starsí lidé.
Podobné kroky se totiž chystají po celé Evropě, kde se stědrost státem financovaných penzijních systémů stala neudržitelnou, ale jejich reforma je politicky téměř neprůchodná.
Vzestup politické moci penzistů pramení z celé řady faktorů.
Prvním z nich je prostá skutečnost, že v každé průmyslové společnosti se lidé dožívají vyssího věku a mají méně dětí.
Znásobíme-li tento fakt velkorysými pravidly pro odchod do důchodu, která byla přijata v sedmdesátých letech, kdy na trh práce vstupovala silná generace poválečných ročníků a ideu sociálního státu zdánlivě nezatěžovala jakákoliv rozpočtová omezení, vznikají penzistům nároky, do nichž se nikomu nechce ,,sťourat``.
Druhým faktorem posilujícím moc ,,důchodcovské lobby`` je skutečnost, že staří lidé jsou v průměru bohatsí než mladí - jednoduse proto, že žili déle a měli více času akumulovat bohatství.
Jakožto bohatsí lidé pak mohou penzisté poskytovat vyssí finanční podporu stranám a politikům hájícím jejich zájmy než lidé mladí, kteří by mohli mít zájem na penzijní reformě.
A konečně jsou penzisté pány vlastního času, v němž se mohou věnovat organizování politických aktivit ve vlastní prospěch.
Dva příklady za vsechny: mnoho odborových předáků v Itálii se rekrutuje z penzistů, kteří zároveň tvoří nejvyssí procento členů nejmocnějsí a nejradikálnějsí odborové organizace CGIL.
V USA pak penzisté zaznamenávají vyssí volební účast než mladí lidé.
Jejich moc ve Spojených státech snad nejlépe vystihuje skutečnost, že poměrně malý počet starých mužů a žen na Floridě rozhodl poslední prezidentské volby!
To vse vytváří začarovaný kruh: čím větsí je politická moc penzistů a starsích zaměstnanců, tím vyssí je tlak na vládu, aby snížila povinný počet odpracovaných let a zvýsila penzijní dávky.
Tím se zvysuje podíl voličů odkázaných na penzi a tím zase politická moc penzistů.
Vincenzo Galasso a Paola Profetaová z Bocconiho univerzity v Miláně ve svém nedávném článku dokládají, že tento zádrhel představuje v současnosti největsí překážku penzijní reformy.
S ubíhajícím časem se politická podpora reformy jestě více snižuje - alespoň do chvíle, kdy se celý systém zhroutí.
Dalsím aspektem ztěžujícím reformy je skutečnost, že veřejné penzijní systémy přerozdělují příjmy od bohatých k chudým, neboť jsou obvykle strukturovány jako systémy ,,definovaných dávek``.
Penze tak jsou vázány na mzdu v posledním období, a nikoliv na skutečné odvody zaměstnance během produktivního věku.
Rozsah tohoto přerozdělování se v jednotlivých státech lisí, ale existuje ve vsech zemích OECD včetně Spojených států.
K penzistům a starsím zaměstnancům se navíc v této protireformní koalici připojují lidé upřednostňující přerozdělování obecně, zpravidla levicově zaměření mladí lidé.
Výsledkem je mimořádně mocné politické hnutí, které se rozpíná od levice po pravici a zahrnuje staré i mladé.
Tím, kdo na tento stav jednoznačně doplácí, jsou mladí zaměstnanci a také budoucí generace, které se budou muset potýkat s vysokým daňovým zatížením, aby mohly vyplácet penzistům přislíbené dávky.
V mnoha penzijních systémech navíc není přerozdělovací sablona ani zdaleka ,,čistá``.
Řada systémů obsahuje politicky motivovaná zvýhodnění pro mocné lobby.
V Brazílii vykazuje penzijní plán pro zaměstnance v soukromém sektoru malý přebytek, zatímco penzijní plán státních zaměstnanců hospodaří s obrovským schodkem dosahujícím 4,5 % HDP země.
Francouzstí zaměstnanci ve veřejném sektoru zase nedávno ochromili celou zemi na protest proti reformě, jejíž hlavní cíl byl relativně skromný: vyrovnat jejich důchody s penzemi vyplácenými zaměstnancům v soukromé sféře.
Je povzbudivé, že francouzská vláda nakonec dosáhla svého, a bez zajímavosti není ani způsob, jakým k tomu doslo.
Po několika týdnech paralyzujících stávek zahájila vláda premiéra Raffarina kampaň, která měla přesvědčit voliče, že reforma pouze odstraňuje privilegia jedné malé mensiny.
Argument zabral a státní zaměstnanci se ocitli v izolaci.
Vzhledem k politickým rizikům by vlády samozřejmě neměly čekat až na konfrontaci s penzisty.
Státní orgány mohou přijmout dva očividné kroky, chtějí-li se podobným střetům vyhnout.
Za prvé zvýsit hranici pro odchod do důchodu, což přinese dvojí užitek: snížením počtu penzistů poklesne celková nákladnost systému a oslabí se voličská základna, která se staví proti reformě.
Za druhé je třeba eliminovat přerozdělování zahrnuté v systému.
Jakákoliv případná redistribuce prostředků by pochopitelně měla být průhledná a uskutečňovat se prostřednictvím zdanění a transferů nevázaných na penze.
Je snadné pochopit, proč se to v současnosti neděje: pokud je přerozdělování průhledné, mohou si lidé, kteří na ně doplácejí, stěžovat.
Pokud se naopak realizuje prostřednictvím penzijního systému, platí za ně dosud nenarozené generace, které nebudou mít v přístích volbách žádný hlas.
Prozatím nám nezbývá než navrhnout prarodičům, aby své vnuky odskodnili za budoucí vysoké daňové zatížení tím, že jim zanechají stědré soukromé dědictví.
Evropské reformy prováděné zdola
Pohlédneme-li na posledních 25 let evropských dějin, vidíme, že od konce 70. let do počátku 90. let kontinent sužovala makroekonomická nestabilita, vysoká nezaměstnanost, přeregulované trhy (významné je, že včetně finančních trhů), neregulované monopoly a neefektivní státní odvětví.
Během uplynulého desetiletí Evropa sice v obnově makroekonomické stability významně pokročila, méně úspěsná ovsem byla při prosazování mikroúrovňových reforem, jichž je zapotřebí k deregulaci trhů a zlepsení jejich efektivnosti.
Proč je tomu tak?
Nabízí tento vývoj nějaké poučení zemím střední a východní Evropy, jež se chystají vstoupit do EU?
Na začátku 90. let vysoká inflace a rostoucí státní zadlužení daly v některých zemích EU vzniknout pocitu ,,krize``: zachvátí-li vás dům plameny, cena za nicnedělání je přílis vysoká, než abyste nadále jen nečinně přihlíželi.
Bylo například zapotřebí krize měnového kurzu z roku 1992, aby si italstí předáci uvědomili, že s nepořádkem ve veřejných financích země se musí něco udělat.
Strach, že země bude ponechána mimo euro, se postaral o zbytek, neboť díky němu vznikl politický konsenzus ohledně potřebnosti učinit správná a potřebná opatření.
Dnes už příbytek evropského hospodářství plameny neohrožují.
Proto začalo být při pokusech o liberalizaci trhů a zvýsení ekonomické efektivnosti mnohem těžsí prolomit vliv lobbistických skupin.
Není to tak dlouho, co například Francie v červnu prosla měsícem stávek a pouličních protestů ve stylu roku 1968 jen proto, aby dokázala zavést drobné penzijní reformy: zrusení několika zvlástních výhod, jichž požívali zaměstnanci veřejného sektoru.
V jistém smyslu jsou tyto ustrasené reformy plodem toho, že se Evropa stala ,,obyčejnějsím`` prostorem.
Evropa si prostě nemohla dovolit selhání projektu společné měny, a proto její lídři učinili, co bylo potřeba.
Zdá se ovsem, že nikdo neodradí tento zámožný kontinent od života s pomalým růstem, vysokou nezaměstnaností a nevýkonnými trhy.
S touto volbou se nepojí žádná ,,krize`` - jen pomalý úpadek.
Maastrichtská kritéria sbližování, která vedla k vytvoření eura, byla účinná proto, že je zavedla mezinárodní úmluva a kontrolovala se nadnárodně.
Jestě podstatnějsí bylo, že ,,trest`` za jejich nedodržení byl zřetelný, tvrdý a jistý: vyloučení z měnové unie.
Dnes už Evropu nic takového neohrožuje.
Takže členské státy unie mají žalostně slabou motivaci k pokračování v reformním procesu?
Nebylo by ale k provedení strukturální reformy možné využít nějakou obdobu maastrichtského procesu?
V jistém smyslu už se takový proces rozběhl.
Jedním mechanismem, jenž už mnohokrát dokázal přitáhnout uzdu mocným lobbistickým skupinám v jednotlivých státech EU, a tedy prosadit strukturální reformy, je zásah Evropské komise.
Francie se rozhodla povolit velice mírné otevření svého domácího trhu s elektřinou den před začátkem formálního jednání Evropského soudního dvora, jež mělo být proti Francii vedeno pro porusení směrnice EU.
Itálie po sedmdesáti letech ukončila aktivní zásahy státu do průmyslu díky odhodlání komisařů EU pro hospodářskou soutěž Karla van Mierta a jeho nástupce Maria Montiho.
Pochopitelně že Evropská komise může hrát pozitivní úlohu jedině tehdy, když za svůj přijme postoj klonící se k liberalizaci a neuvízne v pasti snah o koordinaci státních regulací uvnitř unie.
Regulaci trhů není zapotřebí koordinovat. V mnoha případech je ovsem třeba ji odstranit.
Věnujme pohled evropským finančním trhům, které jsou alternativní možností, jak pohnout reformou z mrtvého bodu.
Když ve staré Evropě s roztřístěnými finančními trhy kancléř Gerhard Schröder vyslovil v reakci na (úspěsnou) nabídku společnosti Vodaphone na převzetí Mannesmannu žádost, aby firma zůstala německou, bylo to, jako by uposlechl rozkazu jejích převážně německých akcionářů.
Ukázalo se, že ve světě, kde jsou evropské společnosti pod drobnohledem mezinárodních investorů, takové jednání už nezabírá.
Evropským finančním trhům v minulosti vévodilo několik velkých bank a do jisté míry to platí dosud.
Když bylo zavedeno euro, banky v Evropě stály za přibližně 80% veskerého financování firem, přičemž v USA jde jen o 30%.
Banky jsou často méně ochotné financovat riskantní, ač třeba skvělé nápady.
Jako věřitelé jsou oproti akcionářům také méně schopné firmy sledovat.
Před příchodem eura byly regionální trhy malé a nelikvidní.
Rozvoj moderních, vysoce likvidních finančních trhů byl jedním z hlavních přínosů eura: během několika let se například bankovní úvěrování v Německu propadlo ze 74% na 32% úhrnu prostředků získaných velkými německými společnostmi.
V Itálii se procentní podíl bankovního úvěrování vzhledem k úhrnu prostředků získaných velkými italskými společnostmi snížil ze 75% na 50% - tento rozdíl tvoří převážně emise firemních obligací.
Poučení pro nové členské státy z východu je jasné: jakmile se ocitnete v unii, vnějsí tlak na reformu se sníží a hnací sílu reforem bude potřeba najít doma.
Prioritou by měly být reformy zaměřené na deregulaci finančních trhů.
Báječný stroj na výrobu pracovních míst
Až do letošního třetího čtvrtletí se největší otazníky nad hospodářstvím USA týkaly pyrrhovského ,,oživení bez zaměstnanosti".
Během září a října se ale čistá zaměstnanost zvýšila o 290 tisíc míst, čímž zdaleka překonala všechny odhady.
Ovšem ačkoliv ve službách vzniklo přes 300 tisíc nových pracovních příležitostí, ve zpracovatelském průmyslu více než 50 tisíc míst zaniklo.
To je víc, než kolik lze vysvětlit dlouhodobým posunem ekonomiky od průmyslu ke službám.
Prudký nárůst produktivity práce - o 7,2% ve třetím čtvrtletí - zároveň naznačuje, že ve zpracovatelském sektoru i nadále přetrvává značná nadměrná kapacita.
Neočekávejme tedy, že se v USA nadějeme zlepšení zaměstnanosti skrze pracovní místa v továrnách.
Právě naopak, k obnově růstu zaměstnanosti v USA dochází díky větší flexibilitě služeb.
Důkazy o takovém růstu se vyskytují hojně.
Například velký obchodní dům Kohl's otevřel v říjnu 48 nových komplexů a do každého z nich najal 140 lidí.
Řetězec supermarketů Stop & Shop znovu pro zákazníky zavedl donášku zboží od pokladen k vozidlům - službu, s níž bylo skoncováno před desítkami let - a v mnoha obchodech prodloužil otevírací dobu.
Americký znovuzrozený sektor služeb ostře kontrastuje se situací v Evropě.
Evropa díky tvrdé konkurenční politice Evropské komise udělala důležité kroky směrem k zajištění životaschopnosti svých průmyslových odvětví.
V oblasti služeb ale byla deregulace mnohem skromnější - zřejmě proto, že služby jsou mnohem méně vydány na pospas mezinárodní konkurenci, a je tedy snazší stará úzkoprsá pravidla zachovat.
Výsledkem je to, že v Evropě, na rozdíl od USA, růst poptávky po službách vytváří vyšší renty, nikoliv více pracovních míst.
Uvažme obyčejný příklad koncesí pro taxislužby: je-li počet koncesí pevně stanoven a cestující začnou taxislužeb využívat častěji, zaznamenáme nanejvýš růst poptávky po silných mercedesech, jež řidiči taxíků používají, nikoliv ovšem vznik nových pracovních příležitostí.
Řečeno jinak, dobrým ukazatelem stavu hospodářství USA je to, kolik lidí se o vás stará u poklady supermarketu.
V mnoha evropských zemích byste ale měli hledět spíš na kvalitu autorádia v taxíku.
Pružnost trhu práce v americkém sektoru služeb je skutečně pozoruhodná.
Během recesí a konjunkturních fází přímo pocítíte změny v kvalitě a počtu servírek v restauracích, početnosti personálu v obchodech, dostupnosti úklidových služeb.
V průběhu čilých 90. let téměř nebylo možné sehnat kvalifikované zaměstnance, kteří by v pohostinství zaplnili volná pracovní místa.
Během hospodářsky váznoucích let Bushovy administrativy bylo takových pracovníků nespočetně.
V Evropě takové rozdíly zcela určitě nezaznamenáte: číšníci, sběrači nádobí i kuchaři mají jistotu zaměstnání.
Součástí problému je to, že krátkodobá zaměstnání na dobu určitou mají v Evropě špatnou pověst.
Samozřejmě, onen drobný nárůst zaměstnanosti, k němuž v poslední době v Evropě došlo, byl výsledkem především krátkodobých úvazků.
Přesto se na taková pracovní místa pohlíží jako na ,,triky" společností, které touží zaměstnancům dávat dle libosti padáka.
Často se zapomíná na skutečnost, že překážky, které je třeba překonávat při uzavírání smluv o krátkodobém zaměstnání, vedou k dlouhodobé nezaměstnanosti.
Tato různost pohledů reflektuje hlubší rozdíly.
Celkem vzato, pracující a manažeři si v kontinentální Evropě udržují mnohé ze starého třídního antagonismu, který se prvně projevil s nástupem industrializace v 19. století. Dodnes se vzájemně považují za ,,nepřátele".
V USA je takové smýšlení v kultuře mnohem méně zakořeněné. Přední američtí myslitelé 19. století - ba i odboráři - hovořili o ,,souzvuku zájmů" pracujících a kapitálu a dělníci i manažeři se nadále vnímají spíše jako partneři než protivníci.
To je ještě pozoruhodnější ve světle ohromné - a stále narůstající - nerovnosti v odměňování uvnitř amerických společností. Rozdíl mezi platy dělníků a ředitelů je v USA mnohem větší než v Evropě, přesto se zášť vůči ,,šéfovi" zdá na starém kontinentu mnohem silnější.
Nicméně pod povrchem se v Evropě dávají věci do pohybu.
Úřady Evropské komise pro kontrolu hospodářské soutěže kradmo začínají být přísnější u poradenských služeb (vezměte v úvahu například prohlášení ,,Konkurenční politika a liberální profese", které naleznete na webových stránkách Evropské komise www.europa.eu.int ).
Jakmile úřady zkrotí útulné kartely právníků a účetních, na listinu těch, kdo se budou muset otevřít konkurenci, se dostanou zřejmě i další odvětví služeb, čímž se promění v báječné stroje na výrobu pracovních míst.
Navzdory evropským odborovým svazům dostávají přechodná zaměstnání pomalu zelenou.
Americký stroj na pracovní příležitosti je možná na cestě přes Atlantik.
Pravé poledne kapitalismu
Evropská škodolibost vyvolaná krachem firmy Enron je tatam.
Postaraly se o to dva skandály: loňský okolo firmy Vivendi a letošní kolem společnosti Parmalat.
Evropa teď musí podobně jako Amerika - a ostatně jako celý kapitalistický svět - nekompromisněji vyžadovat stíhání a potrestání bossů, kteří kořistí na svých společnostech.
Američtí žalobci v případu Enron učinili v poslední době významný pokrok, když někteří vysoce postavení darebáci jako Andrew Fastow přiznali vinu a projevili ochotu vypovídat proti někdejším kolegům.
Pan Fastow půjde do vězení na deset let; lidem, proti nimž vypovídá, hrozí tresty ještě vyšší.
Zdá se, že se italští žalobci horlivě snaží, aby lidé, kteří vyplenili firmu Parmalat, zaplatili obdobnou cenu.
V podobných případech však jde o víc než jen o okradené společnosti a podvedené akcionáře.
V sázce zde není nic menšího než vnímání spravedlnosti trhu a politická podpora tržně orientované politice kdekoliv na světě.
Kapitalistické ekonomiky vytvářejí nerovnosti, mnohdy přímo výrazné.
Do jisté míry a do jistého okamžiku jsou rozdíly v příjmech dány rozdílnými schopnostmi, úsilím, investicemi do vzdělání a tak dále. Tyto rozdíly hrají nezastupitelnou roli v tom, že poskytují žádoucí stimuly pro investice, práci, inovace a růst.
Oč poskvrněnější však bude reputace trhu jakožto spravedlivého institutu, o to více budou průměrní občané nazírat na rozdíly v příjmech jako na pouhý výsledek korupce, nezákonných aktivit, konexí s veřejnými činiteli a tak dále.
To zvýší poptávku po větší regulaci a hlubších zásazích vlády do ekonomiky - jen aby byli vzpurní a nedůvěryhodní kapitalisté pod větší kontrolou.
Čím více bude navíc na kumulaci bohatství pohlíženo jako na cosi ,,nespravedlivého" (tzn. jako na výsledek korupce a nezákonného jednání), tím silnější budou tlaky na drakonické zdanění ,,pochybně nabytých zisků".
Kdyby kterékoliv z těchto populistických opatření přispělo k vytvoření spravedlivějších a lépe fungujících trhů, pak bychom řekli: ,,Budiž."
Podobná reakce na zkorumpované byznysmeny bohužel uvádí do pohybu začarovaný kruh: vyšší míra regulace může vést k ještě větší korupci ze strany těch, kdo se jí chtějí vyhnout; vyšší zdanění bohatství vyvolá ještě větší daňové úniky, což celý systém ještě více poskvrní.
Dnes jsou bohužel i tak neslučitelné věci jako vysoce placení manažeři, skandály Enronu a Parmalatu, zpochybňované fúze a akvizice, rozkolísanost akciového trhu, ,,podřadné obligace" a nadhodnocená aktiva házeny do jednoho pytle opatřeného uštěpačnou nálepkou ,,kovbojský kapitalismus".
Zvláště Evropané mají sklon vidět věci tímto způsobem - a vidět v silné vládě šerifa, který zabrání kovbojům, aby vystříleli město.
Tento jev je obzvláště znepokojivý, neboť Evropa se v poslední době vydala správným směrem, když deregulovala své trhy.
Politická podpora pro tyto změny je stále nejistá, takže hrozí riziko, že oponenti mohou využít případů Parmalat, Enron, Vivendi a dalších jako záminky k obrácení celého procesu.
V mnoha rozvojových zemích stojí protržním reformám v cestě slabé regulační orgány a rozšířené vnímání korupce; levice (populistická i jiná) tak může hodnověrně argumentovat, že kapitalismus je ,,zkorumpovaný" a musí se přesunout pod křídla vlády.
Právě to je významným důvodem, proč tržní kapitalismus tak těžce zapouští kořeny v rozvojovém světě.
Jsou-li kapitalisté zkorumpovaní, jak můžete přesvědčit chudého rolníka, aby uvěřil v tržní hospodářství?
Raději bude hlasovat pro populistickou politiku.
Výsledkem je ještě větší korupce a nižší růst v jakési ,,korupcí vyvolané" pasti chudoby.
Skandál kolem Parmalatu může být ranou pro globální kapitalismus, ale v Itálii panuje naděje, že by tento případ mohl znamenat umíráček pro ekonomický systém, který je tradičně založen daleko více na ,,konexích" mezi soukromými skupinami - a mezi těmito skupinami a veřejným sektorem - než na konkurenčních trzích.
Pro Itálii je očividným řešením posílit vyšetřovací a finanční instituce v zemi a zlepšit strukturu regulačních orgánů, zejména pak zkvalitnit jejich personál.
K tomu ovšem nedojde přes noc a poptávka po větší regulaci může mezitím vyústit v uspořádání, které bude těžkopádné a neefektivní, což bude pro tržní síly v konečném důsledku spíše brzdou nežli korekcí.
Kontrola uvnitř italských firem by se měla posílit tak, aby bylo zajištěno, že v představenstvech veřejných společností bude sedět dostatečný počet členů bez výkonných pravomocí.
V případě firmy Parmalat by byl pravděpodobně stačil jediný nezávislý člen představenstva, který by začal bít na poplach: v její správní radě však žádní neseděli.
Stejně tak by možná pomohlo, kdyby účetní firmy volili menšinoví vlastníci nebo kdyby je neplatila sama společnost, nýbrž burza cenných papírů.
V tomto případě nezašly dostatečně daleko ani nedávné změny v USA: ty brání účetním firmám, aby fungovaly rovněž jako poradci dané společnosti, ale rozhodnutí o odměně pro účetní i nadále ponechávají v rukou samotné společnosti, čímž u účetních firem vytvářejí zvrácenou motivaci zpívat ve finanční zprávě píseň svého chlebodárce.
Je překvapivé, že zatímco má italská vláda plné ruce práce s reorganizací regulační a dozorčí struktury finančních institucí a finančních trhů v zemi, o nezávislých členech správních rad a účetních firmách se nikde nemluví.
Dobří šerifové však potřebují aktivní občany, kteří budou sloužit v jejich ozbrojených četách a zasedat v porotách.
Čistý kapitalismus potřebuje stejný druh všeobecné angažovanosti.
Zdá se, že bílým Američanům ze středních vrstev připadá snazší pokládat chudé za méně oprávněné pobírat vládní podporu, pokud je vnímají jako odlišné.
Mám-li to vyjádřit hrubě, ale otevřeně, lhostejnost střední třídy se projevuje snadněji, pokud její příslušníci předpokládají, že většina chudých je „černá".
To je již obtížnější v Norsku, kde jsou bohatí i chudí bílí, často světlovlasí a vysocí.
Mnoho experimentálních a statistických důkazů naznačuje, že lidé chovají větší důvěru k příslušníkům stejné rasy a více se s nimi sdružují.
Přesně z tohoto důvodu političtí oportunisté v USA již dlouho vytahují rasovou kartu, aby zdiskreditovali sociální péči a přerozdělování: počínaje diskriminačním systémem, který před rokem 1964 segregoval na americkém Jihu černochy, až po nechvalně proslulé výpady adresované za Reaganovy éry černošským „královnám sociálních dávek", které jezdí v cadillacích.
Pravicoví bělošští politici, již jsou zatíženi proti daním a přerozdělování, používají rasovou otázku, aby získali hlasy chudých bělochů, kteří by v opačném případě mohli z ryze ekonomických důvodů hlasovat jinak.
Ještě zásadnější je, že rasové ohledy ovlivňují rovněž charakter politických institucí ve Spojených státech.
Poměrné zastoupení, které bylo v Evropě v široké míře zavedeno během prvních desetiletí 20. století, si USA nikdy neosvojily, protože by tento systém umožňoval, aby byli pravidelně voleni černošští zástupci.
V Evropě však socialistické a komunistické strany zavedly volební systémy založené na poměrném zastoupení právě proto, že otevírají dveře zástupcům menšin (včetně samotných komunistů a socialistů).
Několik málo amerických měst, které tento systém zavedlo během takzvané „pokrokové éry" v letech 1910 až 1930, od něj záhy ustoupilo - či k tomu bylo donuceno -, aby zamezilo zvolení černošských zástupců.
Dnes je jediným americkým městem, které uplatňuje systém poměrného zastoupení, levicová bašta Cambridge ve státě Massachusetts.
Poměrné zastoupení je obecně pokládáno za faktor, který podporuje zavádění přerozdělovací politiky tím, že poskytuje politický hlas menšinám.
Důkazy z několika zemí ukazují, že rozsah veřejných výdajů na přerozdělování se zvyšuje se stupněm proporcionality ve volebním systému.
A to není vše.
Mnoho přerozdělovacích programů v USA řídí jejich 50 států.
Rasově rozmanitější státy uplatňují menší přerozdělovací programy, a dokonce kontrolují jejich úroveň příjmů.
Sociální péče je pak poměrně rozbujelá v převážně bělošských státech na severu a severozápadě (za všechny uveďme Oregon a Minnesotu) a v některých státech Nové Anglie (například ve Vermontu).
Na rasově smíšeném jihovýchodě a jihozápadě se sociální péče nedostává.
Kontinentální Evropa se s rozšířením o nové členské země z východní Evropy a s přílivem obyvatel rozvojového světa stává a stane etnicky smíšenější.
Po celé Evropě jsou na vzestupu xenofobní strany; v některých případech působí jejich činitelé ve volených funkcích.
Vzpomeňme například Jörga Haidera a zesnulého Pima Fortuyna, případně v menší míře italskou Ligu severu.
Nepotrvá dlouho a dokonce i ctihodnější evropské konzervativní strany sáhnou po rétorice o „cizincích, kteří se sem přišli hostit z našich daní".
Jednoduše řečeno, až si Evropané ze středních vrstev začnou myslet, že významné procento chudých tvoří nedávní imigranti, začne jejich zakořeněná víra v účinnost sociálního státu kolísat.
Dokonce i evropská levicová inteligence dnes spojuje kriminalitu a zanedbanost měst s přistěhovalectvím.
Odtud už vede jen krůček k hořekování nad vysokými daněmi utrácenými na sociální dávky pro přistěhovalce.
Tavicí kotel, nebo hospodářské zatavení
V obavách z přílivu pracovníků z nových členských zemí střední a východní Evropy vystavěly staré členské země EU vysoké bariéry, které mají tomuto přílivu zabránit.
I přes rétoriku otevřených trhů EU se volný pohyb pracovních sil nebude většiny občanů nových členských zemí týkat ještě nejméně dalších sedm let.
Tento přístup je z politického hlediska pochopitelný, ale chybný.
Jednou z klíčových vymožeností Evropské unie je totiž volný pohyb zboží a vstupů.
Vždyť jakou by bez této podmínky byla EU unií?
A co by vlastně nové členské země jinak z členství získaly, kromě otravných zásahů bruselské byrokracie?
Vzhledem ke značným nadějím, které předcházely vstupu nových zemí do EU, a ke skoupému postoji unie k novým členům by nemělo nikoho překvapit, kdyby se v těchto zemích brzy začala utvářet protievropská reakce.
Léčba je tedy stejně špatná jako sama choroba: diskriminace vůči novým členům vytváří vlastní problémy pro unii.
Skutečná otázka zní, zda se vůbec o chorobu jedná.
Měla by se západní Evropa skutečně obávat obrovského přílivu nových přistěhovalců?
Odhady potenciálních migračních vln z východu na západ jsou totiž poměrně malé.
Podle zprávy Agenda pro rostoucí Evropu , kterou pro Evropskou komisi vydalo v roce 2004 nakladatelství Oxford University Press, se během prvního roku až dvou let vydá na západ 250.000 až 450.000 pracovníků a poté se jejich příliv ustálí na 100.000 až 200.000 ročně.
Během prvního desetiletí by tak celkový počet migrantů mohl dosáhnout půldruhého až čtyř milionů, což je 2,4 až 5% celkového počtu obyvatel v nových členských zemích - a pouhý zlomek celkového počtu obyvatel v současné unii.
Stárnutí populace a nižší míra porodnosti v nových členských zemích by mohly tento příliv ještě více ztenčit.
Existuje i další, méně zřejmý důvod, proč je politika EU v otázce migrace pochybená.
Jak nedávno uvedl oslnivý mladý ministr zahraničních věcí Rumunska Mircea Geoana: „Bude-li EU čekat se svým otevřením dalších sedm či deset let, pak z mé země následně získá ty nejméně kvalifikované dělníky, sedláky a osoby s malým lidským kapitálem: lékaři, architekti a inženýři se totiž do té doby odstěhují do Spojených států."
Přesně toto se už skutečně stalo Rusům: nejkvalifikovanější z nich odešli do USA.
Evropa tak nedokázala přitáhnout nikoho jiného než pár pochybných oligarchů, kteří se přestěhovali na francouzskou Riviéru, a hrstku živých pouličních zpěváků.
Západní Evropu ve stále větší míře obývá stárnoucí obyvatelstvo, které ztratilo motivaci a zápal tvrdě pracovat, podstupovat rizika a být ctižádostivé.
Bez přílivu nové krve a nových myšlenek vypadá ekonomická budoucnost starého kontinentu neutěšeně.
Stačí se podívat na USA: kde by dnes byla Amerika, kdyby byla vystavěla bariéry proti přílivu různých vln nových přistěhovalců a omezila se pouze na anglosaské osadníky?
Správa takového tavicího kotle jistě není jednoduchá a mnoho sociálních problémů Ameriky souvisí s komplikovanými vztahy mezi rasami.
Avšak New York a Los Angeles, dvě etnicky nejrozmanitější města v USA, jsou zároveň tahouny Spojených států na poli obchodu a umění.
V tomto světě se nic nezískává lehko: nedokáže-li unie v Evropě zvládnout multikulturní společnost, pak by se měla připravit na trvalou stagnaci.
Dokud zůstanou unijní hranice uzavřené, pak hrozí rovněž riziko, že zahraniční investice přeletí přes západní Evropu a přistanou v Evropě střední a východní, kde jsou lidé ochotni pracovat déle, kde neplatí tak dotěrné tržní regulace a kde je lidský kapitál relativně vysoký, protože komunistické školy poskytovaly kvalitní technické vzdělání.
Tyto země otevřely své trhy zahraničním investorům - a zahraniční investoři reagují dychtivě.
Vzhledem k rostoucí potřebě pracovní síly v západní Evropě v následujících letech otázka nestojí, zda připustit imigraci, nýbrž odkud k této imigraci dojde.
Bude to legální imigrace snadno přizpůsobivých lidí ze střední a východní Evropy, anebo ilegální imigrace ze severní Afriky?
Evropa na dovolené
Průměrný roční počet odpracovaných hodin na jednotlivce ve věku od 15 do 25 let je ve Francii a v Německu asi o 50% nižší než ve Spojených státech.
Další evropské země (například Itálie a Španělsko) spadají někam mezi tyto dva póly.
Přestože se někteří Američané vždy rádi chlubí svou lepší pracovní morálkou, nepoměr v počtu odpracovaných hodin mezi USA a Evropou neexistuje odjakživa.
Až do poloviny 70. let byl počet odpracovaných hodin na obou březích Atlantiku zhruba stejný.
Američané však od poloviny 70. let každoročně odpracují víceméně tentýž počet hodin, zatímco Západoevropané začali pracovat rok od roku méně.
Pokud Západní Evropa potřebuje vysvětlení toho, proč míra jejího hospodářského růstu pokulhává za USA, dál hledat nemusí.
Počet odpracovaných hodin na osobu závisí na rozličných faktorech:
• míře účasti v pracovních silách (čili míře ekonomické aktivity);
• počtu dní volna, jež mají pracující;
• počtu hodin odpracovaných v „normálním" týdnu, tj. bez dovolené.
Prakticky veškerý rozdíl mezi USA na jedné straně a Francií a Německem na straně druhé plyne z prvních dvou faktorů, jejichž dopad je zhruba totožný.
Jednu polovinu rozdílu tedy vysvětluje nižší míra účasti v pracovních silách a druhou vysvětlují delší dovolené pro ty, kdo pracují.
Závažnost délky dovolených by neměla překvapovat nikoho, kdo v srpnu zažil vylidněná evropská města, v dubnu a v květnu třítýdenní „překlenovací" prázdniny ve Francii a v Itálii, pátek co pátek ve dvě hodiny odpoledne dopravní špičky v německých městech a v únoru během zimních školních prázdnin přeplněné sjezdovky.
Vědět „jak" Evropané pracují méně je jedna věc, avšak vědět „proč" pracují méně než Američané je věc druhá.
Jeden názor staví na tom, že Američané jsou vnímáni jako kalvinističtí workoholici (a sami se za ně s oblibou považují), zatímco Evropané si rádi myslí, že umějí užívat radostí života.
Jako Evropan pracující v USA přiznávám, že si beru mnohem víc volna než moji američtí kolegové.
Na tomto „kulturním" vysvětlení tedy může něco být.
Proč to ale všechno začalo kolem roku 1973?
Druhý argument připisuje rozdíly daním z příjmu, které se v Evropě od 70. let skutečně výrazně zvýšily, zatímco v USA daně od počátku 80. let klesaly.
Daně z příjmu nesporně ochotu pracovat ovlivňují.
Nemusí příliš měnit počty odpracovaných hodin hlavních živitelů rodin (obvykle mužů), postihují však zapojení žen do pracovních sil.
Ostatně, proč pracovat, když čistá mzda stěží zaplatí pomocnici s péčí o děti a o domácnost?
Ani to však není dostatečným vysvětlením, protože studie reakcí nabídky práce na změny daní naznačují, že ohromná propast mezi USA a Evropou, zejména Francií a Německem, musí vyplývat ještě z něčeho jiného.
U lidí nad 50 let je zřetelným a zásadním faktorem struktura penzijních systémů.
Bylo a stále je mnohem výnosnější odejít do předčasné penze v Evropě než v USA.
Proč by dnes měl Francouz nebo Ital po šedesátce ještě pracovat, když už 90. letech, kdy mu bylo kolem pětapadesáti, mohl odejít do penze s 80 či více procenty posledního platu, který měl v produktivním věku?
U žen byl důchodový věk v polovině 90. let ještě nižší.
Zaměstnanci veřejného sektoru měli ještě další výhody.
Ani to není všechno.
V 80. a 90. letech mnohé evropské odborové svazy reagovali na zvyšující se nezaměstnanost přijetím politiky „pracujme méně, pracujme všichni".
Řečeno jinak, získali kratší pracovní týden (tj. víc volna), aby se udržela zaměstnanost.
Problém spočívá v tom, že celkové náhrady se nesnížily úměrně kratšímu týdnu, což vedlo k nárůstu hodinových mezd.
Nižší produktivita a vyšší náklady na pracovní jednotku rozleptaly ochotu firem přijímat nové pracovníky, což Evropě přineslo chronicky vyšší nezaměstnanost než v USA.
Dnešní debaty o růstu v Evropě se hemží slůvky jako „společnost založená na znalostech", „technologický pokrok" a „investice do vzdělání".
Evropané rozhodně potřebují něco , čím by své krátké pracovní angažmá s mnoha dny dovolené kompenzovali.
Velká část diskuse je však pouze jistou formou „politické korektnosti".
Říkat Evropanům, že růst je pomalý, protože společnost není dostatečně založená na znalostech, je méně zneklidňující - a víc „v pohodě" -, než kdyby se poukazovalo na kompromis mezi pracovním volnem a růstem.
Evropané mají sklon dávat přednost volnu před růstem.
Osobně si rád beru víc a víc volna.
Nemůžu si pak ale stěžovat (a nestěžuji si), že můj příjem neroste rychleji a rychleji.
Propast produktivity
Po celá devadesátá léta rostla výkonnost v Evropě o osmnáct procent pomaleji než ve Spojených státech.
Každá země v Evropě si vedla jinak, ale žádná z nich na tom lépe než Amerika nebyla.
Na konci 90. let činil rozdíl v produktivitě oproti USA 7 % v Itálii, 9 % ve Francii a 12 % v Nizozemsku (tyto tři země si vedly poměrně dobře), ovšem už celých 25 % v Dánsku a 23 % v Británii.
Co je příčinou těchto výrazných rozdílů?
Produktivita ekonomiky - tj. kolik toho vyprodukuje v přepočtu na jednoho pracujícího - závisí na třech faktorech: výši jejího kapitálu, kvalitě jejích pracujících a její schopnosti účinně zapojit pracovní sílu a kapitál do produkce výrobků a služeb, kterou ekonomové nazývají ,,celkovou faktorovou produktivitou".
Pouze v dostupnosti kapitálu to není.
Evropské firmy mají kapitálu spousty: už nejméně dvacet let (zřejmě v reakci na nepružné pracovní trhy) ostatně používají kapitálově mnohem náročnější technologie než firmy v USA.
V Dánsku je intenzita kapitálu o 80 % vyšší než v USA; ve Francii o 60 %, v Itálii o 5 %, v Německu o 40 %.
Dokonce i ve Spanělsku vychází na pracujícího o 30 % více kapitálu než v Americe.
Posun k technologiím, které šetří lidskou pracovní sílu, se do budoucna zřejmě nezmění: od poloviny 80. let se intenzita kapitálu evropských firem ve srovnání s firmami americkými zvýšila o 6 %.
Jde-li nám o pochopení rozdílů mezi Spojenými státy a Evropou, musíme začít u kvality pracovních sil.
Vzhledem k tomu, že zvýšení výkonu dnes většinou závisí na znalostech nových technologií, je dobrým ukazatelem kvality pracujícího počet let, které v průměru stráví ve škole.
Počet let, které průměrný pracující stráví ve škole, je v Evropě o 13 % nižší než v USA, konkrétně Británii je to 8 %, ve Spanělsku pak už celých 36 %.
Rozdíl mezi USA a Evropou je ale nejznatelnější v položce ,,celkové faktorové produktivity".
Úspěch v této oblasti závisí na dvou faktorech: na technologiích - jak na schopnostech inovovat, tak na schopnostech přijímat nové technologie - a na organizaci.
V tomto směru je výkon Evropy systematicky nižší než výkon USA: v průměru o 30 %, podle jednotlivých zemí pak například v Británii o 43 % a v Německu o 56 %.
S časem tato nerovnost navíc narůstá: od poloviny 80. let se propast rozšířila už o 6 %.
Tyto údaje vyzdvihují dvě zásadní slabiny evropských firem.
První se týká organizace.
Nepružné trhy práce a kultura firemního řízení, která chrání stávající manažery, překážejí firmám sklízet užitek z nových technologií.
Na počátku 20. století trvalo textilnímu průmyslu dvacet let, než přišlo na výhody dynama - ne proto, že by se nové elektrické stroje nedaly koupit, ale proto, že trvalo skoro dvacet let, než se v textilkách změnila pracovní kultura. Navíc je tady regulace trhů, která favorizuje existující subjekty a odrazuje nově příchozí firmy: zisky evropských firem jsou tedy vysoké, investice však už ne, alespoň ve srovnání s Amerikou ne.
Tím se dostáváme ke druhé slabině: schopnosti inovovat.
Podobně jako v případě kapitálu nechybí Evropě vědecká způsobilost, ale schopnost převádět vědecké úspěchy do inovování v podnikání.
Ve vědecké kompetentnosti to tedy není.
Za rok 1999 vydali evropští vědci v přepočtu na jednoho člověka téměř stejný počet odborných statí jako jejich američtí kolegové.
Roste rovněž počet citací na jeden článek (což je významný indikátor kvality výzkumu): za 90. léta došlo v Evropě ke zvýšení o 3 %, zatímco v Americe zůstalo toto číslo beze změny.
Evropský vědecký potenciál ovšem není převáděn do hodnotných podnikatelských nápadů a myšlenek, přinejmenším ne tak často jako v USA. Převážně proto, že Evropa zaměřuje špatným směrem.
Evropští vědci sice registrují mnoho nových patentů, ale počet patentů (na milion obyvatel) v oblasti inovací moderních technologií je o mnoho nižší než v Americe. V roce 1998 spadalo celých 60 % amerických patentů do oblasti moderních technologií; v Evropě bylo takových patentů jen 11 %.
Jedna z hlavních příčin této neschopnosti vdechnout vědomostem praktický život a smysl spočívá v mizivém počtu dynamických soukromých univerzit.
Evropská posedlost veřejnými a standardizovanými univerzitami odrazuje konkurenci ve výzkumu a vývoji a omezuje plodné vztahy mezi vysokým školstvím a světem podnikání.
Zatímco v 90. letech americká mládež po garážích rozjížděla internetové firmy, evropská mládež si za peníze daňových poplatníků zhýčkaně užívala báječná, bezstarostná léta na veřejně financovaných univerzitách.
Nevyhnutelnost čínské demokracie
Před patnácti lety protestoval Fang Chung-in na náměstí Tchien-an-men.
Před několika roky moderoval v Pekingu jeden z nejpopulárnějších televizních pořadů v Číně, kde každý týden testoval trpělivost úřadů.
Dnes řídí čelní šanghajskou televizní stanici Dragon TV a reklamy s ním visí na městských mrakodrapech.
Chu Šu-li patří do stejné generace: tato novinářka, kterou časopis Economist označuje za „nejnebezpečnější ženu v Číně", odešla z prvního zaměstnání ve stranickém tisku na post editorky obchodního magazínu Caijng , jenž přináší články o korupci a odhaluje nekalé praktiky podnikatelů a veřejných činitelů.
Bylo by ovšem chybou vykládat si tyto experimenty se svobodným tiskem jako příznak, že se v Číně blíží demokracie.
Strana umožňuje časopisu Caijng odhalovat korupci, poněvadž to přispívá k boji proti nejzávažnější nemoci současné Číny. „Prvním občanským právem je vybřednout z chudoby," tvrdí Jung-tchu Lung, jeden z čínských vyjednavačů při Světové obchodní organizaci. „Za patnáct let jsme zbavili chudoby 200 milionů lidí; 700 milionů Číňanů má dnes přístup k elektřině, což byl před patnácti lety nepoznaný luxus.
Proto je naší prioritou růst: vše ostatní je, po pravdě řečeno, méně důležité."
Růst ovšem neznamená pouze zbavovat lidi chudoby.
Před pětadvaceti lety existovala v Číně rovnostářštější společnost než ve Švédsku; dnes v zemi panuje obrovská nerovnost mezi městy a venkovem, mezi západními provinciemi a provinciemi na tichomořském pobřeží a také uvnitř měst, která přitahují neutuchající proud bývalých rolníků hledajících práci.
Distribuce příjmů v Číně tak dnes připomíná spíše Brazílii než Švédsko.
Větší nerovnost však rovněž znamená více příležitostí: zbohatnout v dnešní Číně je sice i nadále velmi obtížné, ale již to není nemožné - stačí navštívit některou restauraci v centru Šanghaje.
Nerovnost lze akceptovat, avšak nesmí být výsledkem korupce - a právě ta zůstává hlavním společenským problémem Číny, který strana i přes odhalení časopisu Caijng a institut trestu smrti nedokázala vykořenit.
Může se Čína opravdu obejít bez demokracie?
Před několika lety se Fareed Zakaria, tehdejší editor časopisu Foreign Affairs , vyslovil proti kladení priority na demokracii definovanou jednoduše jako možnost vybrat si ve svobodných volbách politické vůdce.
Svět je plný demokracií, argumentoval Zakaria, které běžně porušují lidská práva. „Volby mají jen malý užitek, pokud demokraticky zvolené vlády omezují svobodu tisku a nezávislost soudnictví."
„V Šanghaji je rozhodně větší svoboda než v Moskvě," přizvukuje Zakariovi nejmenovaná profesorka univerzity Tsing-chua v Pekingu.
Pravděpodobně má pravdu, ačkoliv příklad Indie nám připomíná, že volby jsou někdy silným a účinným mechanismem, jak napravit cestu, po níž se určitá země vydala.
Indická ekonomika roste téměř stejně rychle jako čínská a v zemi obdobně vzrůstá nerovnost a do jisté míry i korupce.
Indičtí voliči se však proti takovému modelu postavili.
V důsledku toho indická ekonomika pravděpodobně zaznamená zpomalení.
Lze jen těžko posoudit, zda je to dobře, nebo špatně.
Z krátkodobého hlediska je to zřejmě špatně, ale kdo ví, jak to bude v dlouhodobějším výhledu?
Podstata tkví v tom, že otázky jako: „Vytváříme příliš mnoho nerovnosti?" nelze v Číně vůbec položit.
Výsledkem je, že kdykoliv se nějaký problém vymkne z ruky, přichází obrat příliš pozdě a je dramatický.
Proto Čína nemůže zametat problém svého přechodu k demokracii pod koberec.
Demokracie není jen mechanismem, který pomáhá předcházet strategickým chybám.
Existuje i jeden přízemnější důvod, proč se mnozí lidé - dokonce i uvnitř strany - domnívají, že přechod k demokracii se stal nevyhnutelným: strana jednoduše ztrácí nad zemí kontrolu.
Teng Siao-pching byl posledním čínským vůdcem, který disponoval nespornou pravomocí rozhodovat o otázkách veřejné politiky.
Dnes se stranické politbyro skládá z více než dvaceti členů a každá jeho rezoluce je podmíněna jednomyslným souhlasem.
Důležitější rozhodnutí vyžadují ještě širší konsensus, jehož se účastní až tři tisíce lidí.
Hlavní současnou aktivitou strany je například koncipování dokumentů, které budou schváleny na příštím sjezdu plánovaném na podzim roku 2007.
Z rozdílu mezi tempem ekonomiky a tempem vývoje strany vyplývá, že se země stále více řídí sama.
A stejně jako v minulosti zde platí, že kdykoliv nějaká dynastie oslabí, začnou provincie činit vlastní rozhodnutí.
Dokonce i zpomalení ekonomiky je obtížné: při absenci účinného finančního systému musí být růst úvěrů kontrolován přímo prostřednictvím bank.
Ředitel kantonské pobočky Čínské stavební banky, která je největší v zemi, se však vždy nejprve radí se stranickým šéfem své provincie, než vykoná nařízení, která obdrží z pekingského ústředí banky.
Vzhledem k těmto těžkostem někteří lidé uvnitř strany připouštějí, že „existuje pouze jediná cesta vpřed: někdo musí stát v čele bez ohledu na to, jakým způsobem bude zvolen či zvolena; ať je to klidně i ve volbách, jen když bude obnoveno efektivní rozhodování".
A tak se možná přechod Číny k demokracii přiblížil více, než si všichni uvědomují.
Pokud však k němu dojde, nebude to v důsledku zásadních demokratických experimentů v malých městech a na vesnicích; spíše půjde o přechod vedený elitami, které si budou dávat pozor, aby zachovaly kontrolu vlády.
To je jediná podmínka, za níž na demokratizaci přistoupí Lidově osvobozenecká armáda i všemocná Vojenská komise.
Hroutí se Evropská unie?
Vyhlídky na přijetí do EU znamenaly pro státy střední a východní Evropy silnou motivaci k usilování o fiskální stabilitu - šlo o dění do jisté míry podobné tomu, co se odehrávalo v západní Evropě v době, kdy bylo zavedeno euro.
V obou případech však země po počátečních pokrocích projevily jasné známky politické „únavy": v eurozóně se zhroutil Pakt stability; napříč střední a východní Evropou začaly růst rozpočtové deficity.
V České republice se loni rozpočtový deficit vyhoupl na 13% HDP, což představuje trojnásobný nárůst od roku 1999.
Přestože to zahrnovalo jednorázový výdaj za bankovní restrukturalizaci, letos se deficit vyšplhá přes 6% HDP.
V Polsku se schodek taktéž blíží 6% HDP, přičemž roku 2001 dosahoval 2,9%.
V Maďarsku se deficit rozpočtu opět rozšiřuje poté, co byl v roce 2001 omezen na 4% HDP.
Také Malta hospodaří se schodkem, blížícím se k 10% HDP, jenž od roku 2001 vzrostl o čtyři procentní body.
Zdá se, že jen pobaltské země jsou schopné udržet si zdravé finanční politiky.
To z mnoha důvodů není překvapující: jakmile politici nejsou nuceni čelit každoročním zprávám EU o pokroku - a hrozbě odepření vstupu - fiskální uvolnění je vyjde mnohem levněji.
Zároveň platí, že velké členské země eurozóny (Francie a Německo) nejsou v pozici, kdy by mohly kritizovat fiskální politiky ostatních zemí, takže prakticky neexistují žádné mezinárodní mantinely rozpočtových deficitů členských států EU.
Vskutku, tyto mantinely se ukázaly být po vstupu země do EU naprosto k ničemu a bude těžké je prosadit jako vstupní kritérium pro další případné zájemce.
Zřejmě překvapivější je znatelný politický odpor vůči vládám, jež přivedly jednotlivé země do EU.
Podobnost s tím, co se dělo v západní Evropě v době zavádění eura, opět bije do očí.
Vláda Romana Prodiho, jíž se i přes nepřízeň podařilo dostat Itálii do evropské měnové unie, padla tři měsíce nato.
Od vstupu do EU vládní krizí prošla Česká republika, Polsko i Maďarsko.
Ve střední a východní Evropě už není EU tak populární, jak bývala.
Volební účast během červnových voleb do Evropského parlamentu byla v nově přistoupivších zemích trapně nízká; pohybovala v rozmezí od 17% na Slovensku po 38,5% v Maďarsku.
Občané těchto zemí, zapojující se do svých vůbec prvních evropských voleb, přišli volit v míře nejen hluboko pod evropským průměrem (asi 45%), ale i pod průměrem britským.
Příčiny jsou dvojí.
Přistupující země pociťovaly, že se po nich před přijetím do EU žádalo, aby provedly zásadní fiskální úpravy.
Bez ohledu na to, zda takové politiky byly v dlouhodobém zájmu těchto zemí, z krátkodobého hlediska byly politicky nákladné.
Tato „restrukturalizační únava" (adjustment fatigue), použijeme-li termín zavedený pro popis zkušeností latinskoamerických zemí s hospodářskou liberalizací konce 90. let, se nyní spojuje s pocitem, že EU nakonec není až taková výhra.
Zřejmě nejzřetelnější je dychtivost západoevropských zemí chránit své pracovní trhy proti migraci ze střední a východní Evropy - mrtvý bod, na který dojde při všech setkáních mezi politiky ze Západu a z Východu.
Není pak divu, že voliči ve střední a východní Evropě teď mají pocit, že od vlád, jež jim vstup zajistili, nedostali nejlepší zboží: utahování opasků, restrikce na trhu práce a nechvalně proslulý příval regulací EU.
Výsledkem je odpor vůči těmto vládám a nedostatek zájmu veřejnosti o evropské záležitosti.
Po všech oslavách evropského rozšíření nám tak zůstává předvídatelná řada problémů: „unie" států s velice odlišnými názory ve všech oblastech (od zahraniční politiky po přístupy k trhu práce) a rozdílnými hospodářskými zájmy, široce rozšířené zklamání mezi voliči v nových členských zemích, ústavní vývoj, jehož budoucnost je nejasná, a všechny obvyklé bruselské politické spory mezi státy usilujícími o získání co největšího dílu moci.
Dlouhý úpadek západní Evropy?
V Německu, ve Francii a v Itálii je volební sezona, takže období strukturálních reforem skončilo.
Paradoxně by to mohla být dobrá zpráva pro ty, kdo se domnívají, že Evropa by se měla začít podílet na celosvětovém růstu prostřednictvím zvýšení domácí poptávky.
Panuje totiž rozšířené přesvědčení, že důvodem, proč Francie zaznamenávala v poslední době dvojnásobný růst než Německo, je skutečnost, že se francouzští spotřebitelé přestali obávat sociálních reforem.
Jen co se francouzský ministr financí Nicolas Sarkozy rozhodl odejít z vlády a zahájit předvolební kampaň na prezidentskou funkci, vzdal se současný prezident Jacques Chirac veškerých plánů na reformy, které by mohly popudit voliče.
Nejen reforma zdravotnictví, ale i jen částečná penzijní reforma tak budou muset několik let počkat.
Nedávná zpráva z dílny pracovní skupiny vedené někdejším šéfem MMF Michelem Camdessusem, která byla pověřena vypracováním návrhu strukturálních reforem potřebných pro zajištění růstu, se současně setkala s obvyklým křikem ze strany odborů.
Většina jejích rozumných návrhů se tak brzy změní v další příklad zapomenutých dobrých úmyslů.
Francie je zpátky ve starých kolejích.
V německých domácnostech vládne na druhé straně střízlivější nálada. Podle nedávného výzkumu veřejného mínění zveřejněného ve vlivném deníku Die Welt plánuje většina Němců omezení cest na dovolenou - což pochopitelně neznamená, že budou pracovat více; pouze budou trávit část ze svých mnoha týdnů placené dovolené doma - a odložení nákupu velkých položek.
Proč?
Mají strach z diskusí o penzijní reformě, o změnách ve zdravotnickém systému a o nových pravidlech pro vyplácení podpor v nezaměstnanosti.
Jejich nálada se však může brzy změnit k lepšímu: také kancléř Gerhard Schröder se totiž připravuje na znovuzvolení.
Dokonce by mohl mít šanci vyhrát, neboť jeho SPD v předvolebních průzkumech ožívá.
V souladu s tím se z kancléřových projevů vytratily zmínky o potřebě pokračovat v prosazování reforem.
Dlouho očekávaný obrat v německé spotřebě - která byla po značnou část desetiletí chabá - tak možná již brzy nastane.
V Itálii čekal premiér Silvio Berlusconi tři a půl roku, než se rozhodl splnit svůj hlavní předvolební slib v podobě snížení daní.
Skutečné snižování daní však rovněž znamená snižování výdajů, a jelikož jsou na obzoru volby, které se budou konat za necelý rok, je už na takový krok příliš pozdě.
V obavách, že by ho výdajové škrty mohly připravit o hlasy, tak Berlusconi navrhuje snížení daní o necelých 0,3% HDP - které má být částečně financováno z jiných odvodů.
Pokud jsou Němci v depresi, pak Italové jsou v kómatu.
Ze všech těchto zkušeností si lze vzít jedno ponaučení.
Evropané si ve skutečnosti žádné reformy nepřejí a politici jsou si toho velmi dobře vědomi.
Jinými slovy začaly být partikulární zájmy natolik silné a zakořeněné, že jakýkoliv pokus o reformy vyvolává protitlak nějaké mocné lobby.
Politici na předvolební stezce tedy slibují nemožné: reformy, jež přinesou okamžitou prosperitu s nulovými náklady pro všechny.
A když pak - světe, div se! - vyjde najevo, že je to nemožné, vzdají se reforem úplně.
Mezitím ovšem napáchají vážné škody, protože Evropané se reforem tak bojí, že již pouhá vyhlídka jejich skutečného zavedení v nich vyvolává panickou hrůzu.
Evropský model spousty řečí a pramála nebo vůbec žádných činů v oblasti strukturálních reforem v zásadě naráží na dva problémy.
Za prvé vyvolává ve spotřebitelích úzkost a stlačuje poptávku.
A za druhé dává různým lobby čas se zorganizovat a bránit jakémukoliv pokroku směrem k dokončení reformního úsilí.
Politicky úspěšnějším plánem by bylo zvolit přístup „velkého třesku": rychle zavést širokou škálu reforem, které prolomí odpor zájmových skupin a ponechají do dalších voleb dostatek času, aby voliči mohli pocítit jejich přínos.
Když například spotřebitelé uvidí výhody tržní deregulace, možná to budou chápat jako kompenzaci za to, že musí na důchody pracovat déle.
Na obzoru však není žádný evropský politik, který tento přístup pravděpodobně zvolí.
Znamená to, že Evropa - přinejmenším kontinentální západní Evropa - je odsouzena k zániku?
Nezbytné to není.
Německo, Francie a Itálie jsou velmi bohaté země.
I bez reforem si budou moci po mnoho příštích let dovolit civilizovanou formu života.
Oproti jiným, rychleji rostoucím ekonomikám se však nakonec stanou relativně chudými.
Argentina byla nicméně špatně řízena bezmála celé století, než sklouzla téměř ze špičky žebříčku příjmů na hlavu do dnešní relativní chudoby.
Hra na reformu
Reforma, která se dlouho diskutuje, ale nikdy nerealizuje, může přinést víc škody než užitku.
Čekání na reformu – řekněme důchodových pravidel, zdravotnictví či příspěvků v nezaměstnanosti – znepokojuje všechny, kdo by mohli pocítit její dopady.
Omezují proto spotřebu a víc šetří, neboť očekávají, že dříve či později budou muset začít platit za některé ze služeb, které byli zvyklí dostávat bezplatně nebo za dotované ceny.
Avšak vzhledem k tomu, že v Evropě se reformy obvykle jen diskutují, jejich přínosy se neproměňují ve skutek: lidé pracují pilněji, jedině když mají jistotu, že daňové sazby jsou skutečně nižší, a na finančních trzích se žádné pozitivní účinky nižších státních výdajů neprojeví, dokud není reforma schválená.
Mezitím, jak politici debatují a nekonají, klesá spotřebitelská důvěra, zhoršuje se hospodářská výkonnost a vytrácí se konsenzus, jehož je pro schválení reforem potřeba v prvé řadě.
Přesto neberou konce ani hovory o reformě, ani propad důvěry spotřebitelů.
Znepokojivým příkladem tohoto bludného kruhu je nedávná zkušenost Německa.
Reforma štědrého německého sociálního systému plní přední stránky tamních novin už víc než deset let.
Určité vlažné reformy sice byly zavedeny, pocit široce rozšířený mezi Němci ale nejlépe vystihuje následující zjištění průzkumu, který před dvěma měsíci provedl list Die Welt : „47% dotazovaných hodlá omezit spotřebu kvůli nejistotě ohledně penzí a reformy zdravotnictví“.
Výsledkem je prudký pokles spotřebitelské důvěry: německý index nálady spotřebitelů byl v listopadu 2000 sice nízký, ale kladný; od té doby se propadl na -20, což je nejprudší pokles v eurozóně.
V ulicích se pesimismus vymyká kontrole.
Už dva roky je tempo růstu soukromé spotřeby (při konstantních cenách) záporné: -1% v roce 2002, -0,5% v roce 2003.
Obdobné propady reálné spotřeby jsou v průmyslových zemích zřídkavé, neboť ve slabších rocích spotřebitelé obvykle čerpají z úspor, aby svou spotřebu udrželi relativně neměnnou.
V případě Německa se musíme vrátit až na počátek 80. let, abychom u růstu spotřeby nalezli podobně negativní čísla.
Míra úspor domácností proto neklesá, ale roste; zvýšila se z 9,7% disponibilního příjmu v roce 2000 na 11,8% vloni.
Deprese spotřeby a vyšší spořivost se dotkly všech věkových skupin, ale relativně starší jsou k trendu náchylnější než relativně mladí.
Pozitivní znaky spotřeby pozorujeme pouze u nejmladších domácností, totiž těch, v nichž rozhodují lidé do pětadvaceti let, kteří zjevně doufají, že dříve či později budou reformy schváleny a že se jejich daňové zatížení sníží.
Avšak míra úspor stoupá společně s obavami z reforem už v domácnostech třicátníků.
Není překvapením, že starší lidé snižují spotřebu více.
S odchodem do penze ztratili všechny možnosti: nemohou se rozhodnout víc pracovat, ani se nemohou přihlásit do soukromých programů zdravotního pojištění – pojistné je v jejich věku příliš vysoké.
Jsou tedy nuceni spoléhat na vlastní úspory a prakticky zastavují spotřebu.
Dejme si to do souvislosti s rychle stárnoucí populací a dopady na celkovou spotřebu jsou dramatické.
Zajímavé je, že jedinou velkou zemí eurozóny, kde důvěra spotřebitelů roste (z -24 před rokem na -13 dnes), je Francie.
Důvod je prostý: jak se blíží volební rok 2006, reformy byly z politické agendy odsunuty stranou.
Jestliže vláda nemá dostatek vůle přijmout reformní program, nejlepší, co může udělat, je úplně přestat o reformě mluvit.
K tomu možná v Německu dojde a důvod bude tentýž: spotřebitelská důvěra je nadále bez života.
Evropské hospodářství rostlo v roce 2004 bezkrevným ročním tempem 1,8% a OECD nedávno přehodnotila svou předpověď na příští rok a snížila ji z 2,5 na 1,9%, kvůli posilujícímu euru a klesajícímu vývozu – dosud jedinému motoru ekonomik eurozóny.
Všeobecným přesvědčením je, že zrychlení evropského růstu vyžaduje posílení domácí poptávky.
K tomu ale nedojde, dokud budou politici stále hovořit o reformách, aniž by udělali cokoliv významnějšího pro jejich uskutečnění.
Jediné, čeho zatím dosahují, je šíření pesimismu.
Před Evropou jsou dvě cesty vpřed.
Buď může hodit za hlavu reformy a užívat si čtyř pěti desetiletí, než její příjem na hlavu klesne pod úroveň řekněme Chile, nebo může zásadně proměnit svůj sociální model a začít růst jako USA.
Nejhorší možnou cestou je nedělat nic než mluvit, což je ovšem současný model evropské nečinnosti.
Vyšší objem pomoci povede spíše ke zvýšení korupce, poněvadž se zvýší částka, o níž vládnoucí elity budou mezi sebou muset bojovat.
Totéž platí pro odpouštění dluhů a posečkání s jejich splácením: ty jen chudé země podporují v tom, aby si více půjčovaly, často jen k užitku místních elit.
V nedávno vydané a často citované knize Williama Easterlyho - někdejšího ekonoma Světové banky a experta na rozvojovou pomoc - se dočteme o celé řadě šokujících případů, kdy místní elity doslova rozházely pomoc, kterou jejich země získaly od zahraničních dárců.
Koalice bojující za zvýšení zahraniční pomoci by si tuto knihu měla pozorně přečíst.
Ti, kterým jde naprosto vážně o snížení chudoby ve světě, by měli ukázat prstem na opravdového viníka: na vlády a byrokracie mnoha rozvojových zemí, zvláště v Africe a Latinské Americe.
Při poskytování zahraniční pomoci se dosud vesměs nikdy nepřihlíželo k poctivosti a bezúhonnosti zemí, kam pomoc putovala, a nikdy se nerozlišovalo mezi vládami ,,dobrými" a ,,špatnými".
Dárci dávali tradičně přednost svým bývalým koloniím, a to bez ohledu na charakter tamních režimů.
Jedním z nejhorších provinilců je Francie.
Statistiky dokládají, že kterákoli hypotetická bývalá francouzská kolonie s otřesnou politikou a diktátorským nepřijatelným režimem by od Francie získala více pomoci než leckterá bývalá nefrancouzská kolonie, snažící se řídit slušnou politikou.
Jinými slovy Francie rozdává téměř výhradně svým bývalým koloniím bez ohledu na to, jaký režim v nich panuje.
Pomoc poskytovaná Spojenými státy je až příliš pod vlivem blízkovýchodní politiky a ještě donedávna studené války.
Určovatelem, kam by pomoc měla směřovat, je v jejich případě často spíše politické spojenectví než kvalita politiky zemí přijímajících pomoc.
Jedinými dárci, kteří svou pomoc distribuují docela dobře, jsou skandinávské země, jejichž pomoc je v přepočtu na obyvatele nejvyšší, ovšem skrovná, pokud jde o procento z celkového objemu.
Jedním z důvodů zřejmě je, že tyto země neměly kolonie ani politická společenství, jež by mohly favorizovat.
Dříve než poskytneme pomoc nebo odpustíme část dluhu, je třeba splnit dvě podmínky.
První je ,,institucionální podmíněnost": pomoc si zaslouží jen ty vlády, jež prokáží patřičný pokrok při odstraňování neefektivnosti, rozkrádání veřejného majetku a korupce.
Nekonečný příběh Latinské Ameriky
A je to tu zas.
Latinská Amerika má velké problémy a obvyklí podezřelí (Mezinárodní měnový fond, ministerstvo financí USA) jim jdou na pomoc.
Kolikrát už tohle svět viděl...
Třicet let makroekonomického pozdvižení v Latinské Americe lze zredukovat na jedno prosté ponaučení: vlády v tomto regionu jsou příliš velké ve srovnání s jejich schopnostmi zvýšit státní příjmy běžnými způsoby zdanění.
Dokud nebude tato klíčová otázka vyřešena, bude přicházet jedna krize za druhou, protože i nadále budou mít tyto země na výběr jen ze dvou možností: buď budou moci zvyšovat příjmy do státní kasy prostřednictvím inflace nebo narůstáním dluhu.
Typický cyklus - zde je dokonalým příkladem Argentina - probíhá tak, že na určitou dobu je inflaci povoleno stoupat.
S tím rostou příjmy z daní a dluh zůstává stabilní.
Ovšem postupem času se lidé naučí s vysokou inflací žít a izolují ekonomiku od účinků inflace, čímž sníží příjmy získané "inflační daní".
V této chvíli se začnou zmenšovat vládní příjmy, mizet výhody vysoké inflace a konsolidovat politická podpora stabilizace.
Stabilizace je zpravidla následována krátkou dobou "líbánek".
Nakonec však díky snížené inflaci a nezměněné výši vysokých vládních výdajů začne dluh opět narůstat.
Na další krizi je zaděláno.
Směnný kurz devalvuje.
Některé dluhy jsou zapřeny a vrací se vysoké tempo inflace (a inflační daně), což oboje pomáhá vyrovnat rozpočet.
Po celá 90. léta se Argentina snažila svazovat si před touto politikou ruce: zavedla měnovou radu.
Dnes je argentinská měnová rada terčem posměchu, ale původně to byl opravdu chytrý nápad.
Kdyby byl argentinský rozpočet skutečně vyrovnaný, měnová rada by fungovala.
Argentina však nikdy vyrovnaný rozpočet neměla, dokonce ani po odečtení splátek úroků z jejích dluhů.
Chudoba v těchto makroekonomických cyklech kolísá.
V celé Jižní Americe existuje téměř dokonalý vzájemný vztah mezi příjmy z inflační daně a různými mírami chudoby, poněvadž chudí mají nejomezenější možnosti, jak se inflační dani vyhnout.
Během stabilizace na počátku 90. let, kdy se inflace ze závratných 1000 procent měsíčně během několika týdnů propadla na nulu, klesl v Argentině počet chudých o polovinu.
To je příčina bezkonkurenční obliby první vlády prezidenta Carlose Menema.
Vysvětluje se tím i to, proč má dnes Menem v průzkumech veřejného mínění takový náskok před ostatními kandidáty v prezidentských volbách, které se budou konat napřesrok: spolu s rostoucí inflací rychle roste i počet chudých.
Na rozdíl od toho, co tvrdí kritikové MMF, například Joe Stiglitz, zrušení tzv. "washingtonského konsensu" chudým ublíží.
Ve svých jízlivých výpadech proti MMF Stiglitz nedávno naznačil, že jemu o chudé jde, zatímco MMF na ně kašle.
Inu, fakta mu protiřečí: politika, kterou přímo či nepřímo obhajuje - například využití nejprve deficitů a potom inflace k řešení fiskálních problémů -, je pro situaci chudých obzvlášť nepříznivá.
Zvýšení "normálních" příjmů z daní je nerealistické v naprosté většině latinskoamerických zemí.
Překážkou pro normální zdanění je laxní vymáhání zákona, jež je důsledkem korupce ve státní správě a rozvinuté kultury daňových úniků ve střední třídě.
Bohaté a střední vrstvy obyvatel v zemích Latinské Ameriky jsou obzvlášť dokonale a vždy připraveny přesunout majetek do daňových oáz ve chvílích, kdy se objeví sebemenší náznak toho, že by se výběr daní mohl zpřísnit.
Podívejme se na Brazílii.
Brazílie byla v navyšování příjmů z daní úspěšnější než Argentina.
Od stabilizace v roce 1999 její rozpočet po odpočtu plateb úroků vytrvale vykazuje přebytek, který má dnes hodnotu už 3,8 procenta HDP.
Tento přebytek ale není důsledek nižších výdajů, ale souboru neefektivních a zkreslujících daní, převážně z finančních transakcí.
V Brazílii dnes nejde ani tolik o to, zda 3,8procentní primární přebytek stačí k udržení stability dluhu, ale spíš o to, zda ekonomika dokáže unést břemeno oněch zkreslujících daní.
Brazilská vláda jako by nebyla schopna zvýšit daně z příjmu bohatých, což je s ohledem na míru nerovnosti v zemi ostudné.
Zvolením populistického politika v nadcházejících prezidentských volbách se nic nezmění.
Není tedy divu, že se finanční trhy netají svými obavami.
Domingo Cavallo, Menemův guru přes ekonomiku, to celé pochopil, a přišel na to, že jediná cesta ven vede přes drastické zeštíhlení vládní administrativy.
Je-li zvýšení daně z příjmu na úroveň průmyslových ekonomik nemožné, pak je třeba akceptovat nižší úroveň veřejných služeb: odtud jeho radikální privatizační program z počátku 90. let, odtud jeho útok proti zaměstnancům veřejné správy a jejich evropským platům a výhodám.
Argentinská měnová rada byla ustavena proto, aby nedovolila návrat k onomu starému známému východisku, inflační dani.
Není proto divu, že země rychle našla způsob, jak se Cavalla zbavit a přivést zpět staré populistické politiky.
Latinská Amerika nepotřebuje finanční inženýrství.
Tvrdit, že za problémy Latinské Ameriky stojí chyby MMF, je přinejmenším povrchní.
Problém Latinské Ameriky vězí v obrovských vládních výdajích, v chybějící vyšší a střední třídě, která by byla ochotna platit daně, aby podpořila svou zemi, a v nedostatku politiků, kteří by uměli příjmy z daní používat obezřele a přetrhli tak řetěz populistické demagogie.
Tento článek hodláme pečlivě uschovat.
Budeme jej totiž moci beze změn použít až zase v Latinské Americe dojde na krize. Bohužel.
Nejednotná Evropa stojí dál
Na nadcházejících schůzkách G8 (klubu nejbohatších průmyslových zemí světa plus Ruska) budou čtyři jeho členové - Německo, Francie, Itálie a Británie - vystupovat jak za sebe, tak za Evropskou unii, jejíž předseda se schůzek bude rovněž účastnit jako představitel EU jakožto celku.
Neměla by ale Unie mít jen jednoho představitele?
Bez ohledu na to, jak jsou tyto schůzky přínosné, jednotná účast EU by měla významnou symbolickou hodnotu: stvrdila by společný evropský postoj v mezinárodních vztazích a mezinárodní hospodářské politice.
Hlavním argumentem pro takovou změnu je, že společná účast Evropské unie by zvýšila význam Evropy v mezinárodních vztazích, zvláště pak vůči USA.
Klíčovým důvodem pro evropskou integraci bylo ostatně to, aby se Evropě dostalo silnějšího hlasu na mezinárodní scéně.
Členské státy EU mají například společná přísná pravidla pro fiskální politiku, společnou měnu (s výjimkou Británie, Svédska a Dánska), společnou obchodní politiku, společnou antimonopolní politiku a společné tržní politiky.
Jaký je tedy důvod nemít jednoho společného zástupce na schůzkách zemí G8?
Vždyť Německo, Francie, Itálie i Velká Británie mají vesměs stejný názor na mezinárodní hospodářskou politiku, tak proč nenabídnout světu jednotnou frontu v oblastech, o nichž se na těchto schůzkách jedná?
Jsou na to dvě možné odpovědi.
První je, že navzdory příležitostným projevům jednoty mají evropské země velmi rozdílné názory na zahraniční politiku a nechtějí tuto výsadu nikomu svěřovat.
Stačí se podívat například na nedávné napjaté vztahy se Spojenými státy.
Ačkoli Británie se svého transatlantického spojence drží, Francie má bez ohledu na barvu své vlády značně kritický postoj.
Naopak postoj Itálie se obrací o 180 stupňů podle toho, kdo je zrovna ve vládě.
Německo před nedávnem zaujalo více protiamerický postoj (snad z předvolebních důvodů), přitom ale pomalu začíná vytahovat svoje zahraničněpolitické drápky.
Riziko je takové, že dohodnout se na společné zahraniční politice by bylo buď nemožné nebo by vedlo k přijetí minimálního společného jmenovatele, který by ale Evropu oslabil a vzal ji všechen vliv.
Naopak přijetí rozhodného, silného postoje, podloženého například většinovým hlasováním v rámci EU, by mohl vést k velmi napjatým vztahům mezi samotnými členskými zeměmi EU.
Unie bude mít zanedlouho pětadvacet a možná více členů.
Shodnout se na jednotné zahraniční politice tak bude ještě obtížnější, ne-li už vůbec nemožné.
Konsensus v relativně nevýznamných diplomatických a mezinárodních záležitostech možná bude uskutečnitelný, ale předpokládejme, že Amerika po konzultacích se svými evropskými spojenci, na nichž se bude zasazovat o jejich souhlas, spustí vojenskou akci proti Iráku.
Je dosti pravděpodobné, že i tady bude nemožné dohodnout se na tom, jak zareagovat na americkou žádost.
Hluboké neshody, které mezi členskými zeměmi EU panují v oblasti zahraniční politiky, jsou jedním z hlavních důvodů, proč EU nikdy nemůže a neměla by fungovat jako federální stát v tradičním smyslu.
Možná že zahraniční politika by opravdu neměla být jednou z oblastí, jimiž jsou pověřeny a na nichž se domlouvají všechny členské země EU.
Může vůbec taková jednotná politika být z globálního hlediska ,,spravedlivá"?
Jakmile se členem EU stane Estonsko, bude na mít na schůzkách G8 své zastoupení, zatímco Korea zde nebude mít žádný hlas prostě proto, že není členem jednotného trhu a měnové unie?
Role Estonska na určování stanovisek zástupce EU na summitech G8 bude samozřejmě zanedbatelná, její účast však bude mít alespoň symbolický význam.
Druhá odpověď je poněkud cyničtější.
Hlavy států oněch čtyř evropských zemí by prostě ztratily významnou příležitost nechat se vyfotit a nemají sebemenší zájem přenechat tuto šanci zástupci EU.
Mezi preferencemi a politickými rozhodnutími stávajících členů jsou zvlášť v některých oblastech, především pak v zahraniční politice, obrovské rozdíly, které s největší pravděpodobností ani do budoucna nevymizí.
Tyto rozdíly se budou v rozšířené Evropě pravděpodobně dále prohlubovat.
Mezi rozšířením EU a prohlubováním koordinace politik jednotlivých členských zemí stojí kompromis.
To je zásadní postřeh, o kterém se probíhající evropská diskuse o budování institucí a psaní konstitucí vůbec nezmiňuje.
Na té cynické odpovědi o příležitostech dát se vyfotit možná je něco pravdy, a možná není.
Potvrzuje však to, že rozhodnutí o tom, co delegovat Evropské unii jsou spíše než produktem důkladně promyšlených institucionálních plánů namnoze důsledkem krátkozrakých konfliktů mezi vládami na národní úrovni a vládou evropskou.
To je jen několik klíčových otázek, jimiž by se měl zabývat Evropský ústavní konvent.
Zatím nám toho totiž moc nezodpověděl.
Destabilizující Pakt stability
Evropský pakt stability a růstu je ohrožen jako nikdy předtím.
I předseda Evropské komise Romano Prodi o něm dnes tvrdí, že je ,,stupidní".
V mnoha směrech se ostatně asi nemýlí.
Loni v létě, jakmile bylo jisté, že by rostoucí rozpočtový schodek Německa mohl přesáhnout Paktem stability určený strop, kancléř Schröder raději odložil daňový škrt, který již oznámil, než aby snížil veřejné výdaje.
Francouzská vláda, která rozhodně nemíní omezovat svůj přebujelý veřejný sektor, ukazuje Paktu stability a jeho vymahačům v Evropské komisi dlouhý nos a prohlašuje, že má ,,jiné priority" než plnit podmínky tohoto paktu.
Otázkou teď je, zda a na jak dlouho dokáže Pakt stability přežít odpor dvou největších ekonomik EU.
Pakt stability se zrodil po dlouhém období (část sedmdesátých let, celá osmdesátá léta a větší část let devadesátých), během něhož řada evropských zemí přišla o kontrolu nad svou fiskální bilancí.
Původně měl Pakt stability za cíl přinutit země, které se ucházely o členství v Evropské měnové unii, aby své rozpočty dostaly do rovnováhy a aby radikálně snížily předlužení.
Teď však vycházejí najevo jeho trhliny.
Největší problém je v tom, že místo na dílčí složky vládních rozpočtů - tj. daně a veřejné výdaje - se Pakt stability soustřeďuje na rozpočtové schodky.
Fiskální problémy Evropy mají svoje kořeny ve vládách, které jsou příliš velké a které proto, aby mohly finančně pokrýt svou přebujelou administrativu, vyžadují takové zdaňování, které hrubě zasahuje do pobídek, jež jednotlivci potřebují k tomu, aby chtěli více pracovat, investovat a podstupovat podnikatelská rizika.
Tuto deformaci pak nedokáže napravit ani určení nejvyšší možné míry rozpočtového schodku - jak to dělá Pakt stability.
V letech 1995 až 2002 se navzdory existenci Paktu stability celkové veřejné výdaje v eurozóně (po odpočtu daní a kapitálových výdajů) držely téměř na nezměněné úrovni. V roce 1995 představovaly 41 procent HDP eurozóny a v tomto roce dosáhnou 40,7 procent jejího HDP.
Hrubé vládní výdaje, už beztak zanedbatelné, se mezitím dále snižovaly: z 2,7 na 2,4 procenta HDP.
Díky Paktu stability se tak nepatrné rozdíly v rozpočtových výsledcích dostávají do popředí evropské ekonomickopolitické diskuse, která nejenže je směšná, ale odvádí pozornost od skutečných rozpočtových problémů Evropy.
Zdá se, že jen hrstka lidí si uvědomuje chybovou toleranci, která při kalkulaci těchto čísel vzniká.
V parlamentních rozpravách o rozpočtu se například nezřídka diskutuje o tom, zda ten či onen krok povede nebo nepovede ke schodku ve výši 0,8 nebo 1,1 procent HDP, přičemž poslanci lehkovážně přehlížejí fakt, že rozdíl mezi těmito čísly je pod statistickou chybovou tolerancí.
Jalové debaty tohoto typu jsou pro zemi vhodnou výmluvou, aby se nemusela postavit skutečným fiskálním výzvám: neudržitelným důchodům, podporám v nezaměstnanosti, které nezaměstnané nenutí hledat novou práci, mzdám ve státní správě, které neodpovídají výkonu.
Pakt stability vedle toho, že přesouvá pozornost od skutečných rozpočtových výzev, navíc ani nerozlišuje - tedy že země s vysokým i nízkým dluhem bere na stejnou rovinu.
S Řeckem a Itálií, jejichž celkový veřejný dluh přesahuje 100 procent ročního HDP, se jedná stejně jako s Portugalskem, kde je poměr mezi dluhem a HDP okolo 45 procent.
Taková rovnocennost totiž přehlíží základní důvod, díky kterému Pakt stability vůbec vznikl - nutit nejvíce zadlužené vlády k tomu, aby daly do pořádku svou fiskální situaci.
Třetím destabilizujícím faktorem, který je součástí Paktu stability, je skutečnost, že doslova vybízí země ke kreativnímu účetnictví ŕ la Enron, tedy že nabádá vlády k podvádění.
Změna skladby veřejného dluhu, například vydáním konsolidačních státních dluhopisů místo obligací, které mají cenu kupónu, je obvykle dostačujícím opatřením pro snížení oficiálního deficitu o několik desetinných míst, a je to jen jeden z řady triků, které může ministr financí použít.
Evropa zoufale potřebuje nižší výdaje, zvlášť v oblasti důchodů a mezd, a nižší daně.
Je jasné, že Pakt stability nedokáže přinést podněty, bez nichž nemůže být těchto cílů dosaženo.
Vlastně spíše překáží jedinému realistickému způsobu, jak snížit objem vlády: nejprve snížit daně, zvyknout evropské daňové poplatníky na nižší břemeno a pak vytvořit politické podněty pro snižování výdajů.
Svou přetrvávající posedlostí prvním desetinným místem deficitu, a to i v době přetrvávající stagnace, nechápe Ecofin - Rada Evropských ministrů financí - ani své poslání, když omezuje nejrozmařilejší z dlužících vlád, ani celkovou představu toho, jak do Evropy zpátky přinést růst.
Nakonec to dopadne tak, že pokud se evropská země, zvlášť pak jedna z velké evropské čtyřky zemí - Německo, Francie, Itálie a Británie - rozhodne mít schodek, který překračuje hranici určenou Paktem stability, učiní tak naprosto beztrestně, jak už to ostatně předvedla Francie.
Dva roky po vzniku eura tak Pakt stability, který je oporou měny, slouží jen k trestání malých zemí (pamatujete, co se stalo s Irskem, které má snad nejvyrovnanější rozpočet ze všech zemí v Evropě, když se odvážilo snížit daně v rozporu s pravidly Paktu stability?).
Je načase, aby Evropská komise začala uvažovat jinak, aby se zmírnila posedlost deficity a aby se větší pozornost začala věnovat vládním výdajům.
Mario Monti před soudem
Mario Monti, komisař pro jednotný trh Evropské unie, je často středem zájmu a většinou si vyslouží všeobecné uznání.
Během let své činnosti dosáhl důležitých vítězství při omezování státních příspěvků do podnikatelské sféry, jedné z nejzhoubnějších nemocí evropského hospodářství.
Dnes jsou ovšem přínosy jeho úspěchů v ohrožení kvůli sérii omračujících porážek v soudní síni.
A protože se zdá, že soudní spor se softwarovým gigantem Microsoftem ve věci porušování pravidel hospodářské soutěže je na obzoru, komisař Monti potřebuje urychleně nalézt ztracenou pevnou půdu pod nohama.
Během pouhých několika týdnů Evropský soudní dvůr (k němuž se mohou soukromé strany odvolávat proti rozhodnutím Komise) zrušil tři Montiho rozhodnutí, která zamítala navrhované fúze obchodních společností.
Ačkoli jsou tyto dvě záležitosti, státní podpora a fúze v soukromém sektoru, principiálně odlišné, opakované prohry na jedné frontě podkopávají Montiho pozici i v ostatních oblastech, obzvláště v boji proti státním dotacím.
Výnosy soudu proti Montiho rozhodnutím jsou šokující.
V kauze ocelářské fúze Schneider/Legrand soud nalezl ,,několik očividných omylů, opomenutí a rozporů v ekonomické argumentaci Komise" a dále ,,procedurální nesprávnost, jež představuje zásah do práv na obhajobu."
V případu Tetra Laval soud kritizoval Montiho ,,ekonomickou analýzu okamžitých protikonkurenčních dopadů," která prý byla ,,založená na nedostatečných důkazech a několika omylech v hodnocení."
A konečně v případu fúze Airtours soud pokáral regulační orgány za ,,rozhodnutí, která ztrácejí platnost kvůli omylům" v záležitostech, jež jsou ,,elementární při rozhodování ve věci vytvoření celkově dominantní pozice."
Nespravedlnost je o to větší, že nejméně v jednom případě přišlo rozhodnutí soudu příliš pozdě a dotčené společnosti už své záměry uskutečnit nemohou.
Tyto kauzy přinášejí důležité otázky týkající se jak podstaty, tak postupů Evropské komise při zacházení s pravidly hospodářské soutěže.
Začněme s jejich podstatou.
Výroky soudu vyvolávají dojem, že evropská pravidla hospodářské soutěže jsou příliš přísná.
Tenhle rozsudek má svou váhu, protože rozhodovat o kompromisu mezi zvýšením efektivity, které má přinést fúze, a hrozbou pro konkurenční prostředí je záležitostí jemnou, nikoliv ideologickou.
V kauze Airtours/First Choice soud prohlásil, že Komise nepřinesla důkazy, že pokud by se tři přední touroperátoři sloučili, ,,bylo by to pro ně popudem přestat si konkurovat."
Soud zamítl rozhodnutí Komise, že fúze by jim umožnila ,,snáze uchopit obchodní strategie svých partnerů a tyto strategie sami přijmout."
Dále Komise ,,nedokázala určit nebo jasně dokázat," jak by operátoři po sloučení prosadili ,,společnou politiku."
A konečně Komise ,,podcenila" schopnost konkurence reagovat na ,,jakýkoli pokus o omezení možností," a to buď zvýšením nabídky nebo rychlým vstupem ,,na relevantní trhy."
Případ Tetra Laval-Sidel je obzvláště zajímavý, protože ukazuje rozsah tendencí Montiho týmu předem odhadovat záměry soukromých společností.
Komise pro jednotný trh vyšla z předpokladu, že překrývání se na trhu s obalovými technologiemi se bude ve střednědobém až dlouhodobém horizontu zvětšovat.
Dále usoudili, že jakmile změna proběhne, Tetra Laval ze své silně dominantní pozice na trhu s lepenkovými krabicemi bude pravděpodobně vyvíjet tlak na své současné zákazníky a bude chtít přejít na PET obaly, aby se využilo zařízení, které vyrábí Sidel.
Soud v zásadě souhlasil, že by fúze k takovému prosazování moci mohla vést, ale konstatoval, že Komise neprokázala, že by pro sloučený podnik byla popudem této možnosti využít.
Jsme přesvědčeni, že by Montiho úřad dokázal na kritiku soudu odpovědět a že soudní lidé mohou nesouhlasit v nuancích otázky, zda by tyto fúze ohrozili hospodářskou soutěž natolik, že je třeba je nepovolit.
Jde nám ovšem o něco jiného.
Místo zkoumání navrhovaných fúzí soukromých společností pod mikroskopem by se komisař Monti měl zaměřit na druhou součást svého mandátu: ochranu trhu proti státním intervencím a státním příspěvkům.
Řečeno jinak, Monti by se měl hluboce zamyslet nad převelením svých omezených sil na správnou frontu.
Aby bylo jasno, nechceme tvrdit, že by komisař Monti měl úplně vzdát boj za zlepšení tržních podmínek na evropském trhu produktů.
V mnoha evropských městech řidiče taxi chrání limitované počty licencí; počet státních notářů je v mnoha zemích podobně omezen a cena za jejich služby - které obvykle mají malou ekonomickou hodnotu, ale jsou při současném stavu administrativních postupů nenahraditelné - je odpovídajícím způsobem vysoká.
To jsou důležité konflikty, které leží na srdci občanů.
Ale stejně jako v případě boje proti subvencím do obchodních společností se jedná o boj namířený proti státním zásahům, nikoliv proti soukromým firmám.
Otázka postupů se týká právního uspořádání.
V oblasti pravidel hospodářské soutěže je Komise, alespoň v první chvíli, jak žalobcem, tak soudcem.
Komise má právo zahájit soudní řízení proti navrhované fúzi a zároveň jej rozhodnout.
Zúčastněné strany se mohou odvolat k Evropskému soudnímu dvoru, to ovšem trvá velmi dlouho a zvrat rozhodnutí Komise obvykle neznamená víc než jen morální vítězství jedné ze stran.
Správný okamžik pro fúzi už může být minulostí, jak tomu bylo v případě rozhodnutí o Airtours/First Choice.
Oddělení odpovědnosti žalobce a soudce je v soukromých právních sporech zásadní ústavní zárukou.
Ve Spojených státech se pravidla hospodářské soutěže zakládají na tomto principu.
Je jasné, že Evropa by získala, kdyby jej také uvedla do praxe.
Povšimnout by si toho měl pan Giscard d'Estaing a Evropský konvent.
Skrytá hrozba světovému obchodu
Hrozby světovému obchodu na sebe berou mnoho podob.
K obvyklým podezřelým patří protekcionistické bariéry či militantní protesty proti globalizaci takového ražení, jež vloni v Seattlu zcela vykolejilo výroční rolo jednání Světové obchodní organizace (WTO).
Tyto protesty se sice dostanou do titulků, ale v posledních letech se zcela v tichosti zformovala nová a ještě zákeřnější hrozba: takzvaný „otevřený sektoralismus“ čili vyjednávání vstupu na cizí trhy na selektivním základě podle jednotlivých průmyslových odvětví.
V praxi to znamená, že země vyjednávají nižší sazby jen u některých produktů, zatímco u jiných nikoli.
Ačkoli se to na první pohled může zdát, není otevřený sektoralismus krokem ke komplexnějším obchodním dohodám.
Může ve skutečnosti překazit vyjednávání širších dohod.
Neboť i když jsou sektorové dohody vyjednány úspěšně, ohrožují ekonomickou produktivitu a výkon. Ochraňují totiž nejméně konkurenceschopná průmyslová odvětví, protože každá země se snaží otevřít obchod v oblastech, kde je konkurenceschopná.
Žádná země nemá zájem na tom, aby otevírala své výrobní dinosaury zahraniční konkurenci.
Ekonomické důsledky tohoto postoje jsou však zvrácené.
Představme si Ameriku nebo Evropu uvíznutou v 50. letech 20. století, s hospodářstvím závislým na uhlí, oceli a textilu a bez jakékoli konkurence levnějších výrobců z Asie či odjinud – a nebezpečí, jež z toho plyne, získá zcela jasné obrysy.
Druhé nebezpečí spočívá v tom, že liberalizací trhu jen u několika hospodářsky úspěšných odvětví otevřený sektoralismus oslabuje – místo aby posiloval – širokou politickou podporu, nezbytnou pro uzavření globálních komplexních obchodních dohod, jež přinášejí užitek většině podnikatelů, spotřebitelů a zemí.
Amerika otevřený sektoralismus podporuje nejhorlivěji. Začala s tím už během uruguayského kola jednání WTO, kde přišla s návrhem nulových sazeb.
Tato jednání ve svém konečném důsledku vedla k odstranění sazebních bariér v deseti klíčových sektorech.
Spojené státy na nátlak podnikatelské sféry vyjednaly sektorové dohody v telekomunikacích, informačních technologiích a finančních službách.
První významné ujednání, Dohoda o informačních technologiích (ITA), nabyla účinnosti v roce 1997 a týká se 90 % obchodu informačními technologiemi, jehož hodnota ročně přesahuje 600 milionů dolarů.
Dohodu o informačních technologiích posléze podpořila i Evropská unie, když v ní velvyslanec EU v USA Hugo Paemen uviděl důkaz, že sektorové dohody pomáhají předcházet sílícímu politickému odporu vůči novým kolům světových obchodních jednání.
S podporou dvou nejvýznamnějších subjektů na poli světového obchodu byl od té doby model ITA využíván i v dalších odvětvích.
Globální dohoda o základních telekomunikacích vstoupila v platnost v roce 1998. Dohoda o finančních službách, která liberalizuje obchod v bankovnictví, pojišťovnictví a na trhu cenných papírů, byla realizována v dubnu 1999.
Podobné dohody, které často odstraňují nejen sazby, ale i další regulační bariéry, se mohou zdát nenapadnutelné.
Ale zdání klame.
Vzhledem k tomu, že mocné zájmy v jednotlivých průmyslových odvětvích, jež podporovaly liberalizaci během uruguayského kola – informační technologie, finanční služby, telekomunikace – dnes mají své vlastní dohody, energie, kterou dříve vkládaly do věci širší obchodní liberalizace, strmě oslabila.
Japonci jsou názoru, že za vlažnou podporou amerických obchodních skupin, aby se konalo nové kolo jednání Světové obchodní organizace, stojí právě úspěch dřívějších sektorových dohod.
Obavy z budoucích komplexních, mezioborových obchodních jednání staví na hmatatelných základech.
Například neutuchající úsilí americké administrativy zaměřovat se na obchod ve službách a zemědělství brání širším úmluvám, poněvadž omezuje možnost dohod mezi sektory.
Individuální přístup podle sektorů navíc nutně ignoruje celou řadu otázek, například řešení sporů, antidumpingová opatření a podobně.
Na hranice otevřeného sektoralismu poukazují zkušenosti nedávno konaného fóra zemí APEC (Asijsko-pacifické hospodářské spolupráce) a měly by podnítit jeho důkladné přehodnocení.
Po vstupu Dohody o informačních technologiích v platnost tlačily Spojené státy na členské země APEC, aby urychlily sektorovou liberalizaci, jež měla být způsobem, jak oživit stagnující obchodní situaci v regionu.
Pokusy o liberalizační dohodu pro patnáct průmyslových odvětví ale brzy selhaly: náklady na selektivní liberalizaci v nekompetitivních, ale politicky citlivých sektorech prostě některé vlády neunesly.
Nejdůležitější lekcí z neúspěchu APEC je poznání, že je nesmírně složité vytvořit dostatečně široký a přitom politicky přijatelný balíček, jsou-li obchodní jednání omezena konkrétními subjekty, které z nich budou moci těžit.
Poněvadž některé průmyslové sektory už nemají zájem na širších obchodních dohodách – mají prospěch ze sektorových dohod –, skupiny, jež za normálních okolností profitují z větší obchodní otevřenosti, jsou teď příliš slabé na to, aby kompenzovaly politický vliv protekcionistických sil mobilizovaných proti liberalizaci.
Politici, které nyní otevřený sektoralismus přitahuje svým klamným příslibem tření prosté politiky, by si toto ponaučení měli vzít k srdci.
Chceme-li mít užitek z obchodní liberalizace co nejdříve, neexistuje jiná možnost než vrátit se ke komplexním jednáním – a mezioborovým dohodám, jež jsou součástí této strategie –, a to tak, že bude oživeno výroční kolo jednání WTO ze Seattlu.
Hlavní prioritou obchodních vyjednavačů by do budoucnosti měla být právě tato agenda, nikoli plané naděje otevřeného sektoralismu.
Evropská ústava: hop nebo trop
Současným úkolem EU je přesunout svou pozornost na priority dneška a zítřka.
Potřebuje se dostat do užšího styku se svými občany, obnovit jejich podporu poukazem na to, že spoluprací Evropané dokáží napomoci růstu a zaměstnanosti, bojovat s mezinárodním zločinem a chránit čisté životní prostředí.
Unie musí hrát aktivnější úlohu v širším světě, a to nikoliv prosazováním sobeckých zájmů, nýbrž propagací všeobecných hodnot, na nichž je založena.
Nejvíce ze všeho rozšířená Unie potřebuje ústavní a instituční rámec, který bude odpovídat jejím ambicím.
Vlády a poslanci parlamentů už třicet měsíců Evropě připravují novou ústavu.
Konvent, jemuž předsedal někdejší francouzský prezident Valéry Giscard d'Estaing, vytvořil mimořádný návrh.
Nyní je úkolem národních vlád - úkolem mým a mých kolegů v Evropské radě, abychom práci dovedli do konce.
Sejdeme se tento týden v Bruselu a naším prvořadým zájmem bude nalézt shodu ohledně konstituce.
Nad velkou částí návrhu už jistou dobu existuje konsenzus.
O hodnotách a cílech EU, o zařazení Charty základních práv do ústavy ani o zjednodušení legislativních procesů, se polemiky nevedou.
Jde o obrovské pokroky.
V klíčových oblastech jako je zahraniční politika, trestní právo a daně je však nevyhnutelné, že národní vlády mají na pravomocích evropských institucí partikulární zájem.
Právě to jsou otázky, u nichž je potřeba se dobrat konečné dohody.
Za měsíce dvojstranných kontaktů a jednání mezi ministry jsme dokázali otevřené problémy zúžit do bodu, kde je dosažitelný spravedlivý a vyvážený balíček ujednání.
Tak jako při každém vyjednávání, rozhodujícím prvkem je načasování a politická vůle.
Když byl loni v prosinci učiněn první pokus o dosažení dohody, lidé prostě nebyli připraveni.
Březnové rozhodnutí Evropské rady dokončit jednání během irského předsednictví bylo jasným signálem, že jsme odhodláni se ze slepé uličky vymanit.
Minulý měsíc jsem osobně navštívil všechny své kolegy v jejich hlavních městech.
Často spolu hovoříme.
Nepozoruji, že by odhodlání polevovalo.
Naopak, existuje pocit, že nezdar si nemůžeme dovolit.
Unie musí v pro ni nelehkém období dokázat, že když se hraje o hodně, její členové dokáží učinit kolektivní, ač těžká rozhodnutí ve společném zájmu.
Základní institucionální rovnováha mezi Komisí, Radou a Evropským parlamentem zpochybňována není.
Instituce EU se však musí modernizovat.
Vytvoření postu řádného předsedy Evropské rady a ministra zahraničí EU přinese vyšší kontinuitu a zacílenost, přičemž v dalších útvarech Rady bude zavedeno týmové předsednictví tří zemí.
Existuje už také shoda, že volební systém v Evropské radě by se měl zakládat na dvojité většině, tedy většině jak počtu obyvatel, tak členských států.
Je to logické, transparentní a ctí to zastupitelský princip.
Přesnou úpravu hlasování podle dvojité většiny je však zapotřebí kalibrovat způsobem, jenž zohlední jednotlivé zájmy všech členských států, avšak zajistí, že nový systém bude efektivnější než systém předcházející.
Jsem přesvědčen, že tuto nejobtížnější otázku dokážeme spravedlivě vyřešit.
Úkolem Komise je vést agendu EU vpřed ve společném zájmu.
Začíná vznikat konsenzus, že její „reprezentativnosti" a legitimity lze dosáhnout přítomností vlastních zástupců všech členských států v příštích dvou Komisích a pozdějším přechodem na menší počet založený na přísně rovnoprávné rotaci.
Je taktéž potřeba zajistit, aby občané všech členských států, velkých i malých, byli adekvátně a vhodně zastoupeni v Evropském parlamentu.
Ústava předpokládá další prohlubování důležitých funkcí parlamentu, jak zákonodárných, tak rozpočtových, ve spolupráci s členskými státy.
Poprvé bude udělena zásadní strážní úloha národním parlamentům.
Tato opatření zachovají jedinečnou institucionální podstatu EU - vyváženost mezi jejími institucemi a členskými státy - a zároveň jsou příslibem vyšší efektivity, účinnosti a transparentnosti.
Ústava bude představovat další významný pokrok ve využití většinového hlasování, jež je v unii 25 (a brzy ještě více) členů nezbytností.
Některá témata však vzhledem ke své zvláštní povaze budou i nadále muset podléhat jednomyslnému rozhodování.
Věřím, že se v této věci blížíme vyvážené dohodě.
Spletité problémy, jež tvoří součást takovýchto jednání, se velmi často popisují jako boj mezi dvěma zeměmi nebo jako soupeření konkurenčních ideologií.
Ze své dlouholeté zkušenosti vyjednavače vím, že hovořit o vítězích a poražených je nejen neužitečné, ale zavádějící.
Všichni musí dělat kompromisy, avšak musí také vidět, že finální text reflektuje jejich přání a obavy.
Pokud tento týden uspějeme, bude to triumf EU.
Evropa je soutokem odlišných tradic a historií, jednotlivých suverénních států.
Sjednocuje nás ovšem přesvědčení, že sdílet suverenitu a spolupracovat je nejlepší - ba jedinou - cestou vpřed.
Přijmout ústavu znamená upevnit konec bolestných svárů minulosti a vytvořit naději na vybudování Unie, která se osvědčí i pro našich 450 milionů obyvatel.
Žádná válka, žádný hlad
STOCKHOLM: Před dvěma sty lety představil Immanuel Kant v eseji „Trvalý mír“ svůj nástin budoucího „svazku liberálních republik“.
Přestože v roce 1795 byly liberální republiky pouhou abstrakcí, dokázal si Kant představit naši dnešní realitu prosperujících liberálních demokracií.
A protože navíc žádná demokracie doposud nevytáhla do boje proti jiné, nebyla Kantova představa trvalého míru z dnešního pohledu nijak nadnesená.
Heslo „žádná válka mezi demokraciemi“ je podle všeho tak blízko pravdě, jak se přibližujeme k nezměnitelnému diplomatickému právu.
Odborníci dokázali, že je tomu opravdu tak.
Profesor R. J. Rummel z Havajské univerzity zkoumal 353 dvojice bojujících stran z let 1816 až 1991.
Demokracie bojovala s nedemokracií ve 155 případech.
Diktatura bojovala s diktaturou ve 198 případech.
Nenašel jediný případ, kdy by mezi sebou bojovaly dvě demokracie.
Puntičkáři namítají, že přece jen pár výjimek existuje.
Zevrubnější studium nicméně odhalí, že v daných případech šlo buď o nějakou občanskou válku, o konflikt, kde jedna ze stran nebyla pravou demokracií (Německo v roce 1914) anebo že počet obětí byl natolik nízký, že nelze daný střet považovat za válku v pravém slova smyslu.
Není to jen statistická chyba ani šťastná náhoda.
V demokracii by bylo takřka nemožné zajistit dostatečnou podporu veřejnosti pro vojenskou konfrontaci s jinou demokracií.
Demokratické národy se navzájem znají a věří si.
Pro demokratické vlády je přirozené jednat mezi sebou.
Cena, kterou lidstvo zaplatilo, zatímco čekalo, než se Kantova vize přiblíží skutečnosti, je hrozivá a žádala si ji nejen válečná bojiště.
V letech 1900 až 1987 bylo z politických důvodů bez války zabito zhruba 170 milionů lidí.
Z toho totalitní režimy zahubily 138 milionů, autoritativní režimy pak 28 milionů lidí.
Demokracie zmařily životy celkem asi dvou milionů lidí, většinou při úmyslném bombardování civilních cílů.
Bez ohledu na spornost příkladů demokratických krajností to ovšem na celkové situaci nic nemění.
Převážnou část tohoto vraždění má na svědomí marxisticko-leninské sloučení absolutistické ideologie s absolutní mocí.
Abychom parafrázovali výrok Lorda Actona: moc zabíjí a absolutní moc zabíjí absolutně.
Mnozí naopak dospěli k jiným závěrům.
Když byl liberalismus ještě slabý a marxisté měli navrch, tvrdívali nám spisovatelé, politici, politické strany a tisk, že demokracie je pro třetí svět vedlejší.
V těchto zemích není svoboda nic než „formalita“.
Mnohem důležitější je, aby lidé neměli hlad.
A tak nás poučovali, že liberalismus není pro rozvojové země řešením.
Když Pol Potův režim v Kambodži vyhladil čtvrtinu obyvatelstva, napsal významný švédský spisovatel: „Neberte na jiné svůj vlastní metr.“ Měl tím na mysli, že vyvražďování Kambodžanů není odsouzeníhodné stejnou měrou jako hromadné vraždění Evropanů.
To je rasismus naruby: předstírat úctu k jiným národům, ale ve skutečnosti jimi opovrhovat.
A pravda: ti lidé na Západě, kteří pěli chválu Mao Ce Tungovi, Castrovi nebo Honeckerovi, jen zřídka volali po dovozu jejich teroru na Západ.
Pouhý pokus o omezení svobody slova v kterékoli ze západních zemí by okamžitě vyvolal bouři protestů právě těch, kteří za svobodu projevu v zemích třetího světa bojují jen zřídka.
Útlak je přijatelný jen pro ty, kterých se netýká.
Pokrytectví není jistě výsadou jen Západu.
Když například singapurští, malajští nebo čínští politikové hovoří o „asijských hodnotách“, aby svým režimům dodali emocionální náboj, také oni se dovolávají demokratických hodnot.
Bývalý tchajwanský prezident Lee Tcheng-chuej si ale tvrdí, že tyto argumenty jsou jen chabým alibi jejich nedemokratické politiky.
Když dojde na lidská práva, neexistují podle Leeho žádné zvláštní asijské hodnoty.
Univerzální hodnotou je totiž svoboda.
Útoky na liberalismus pokračují i přes kolaps komunismu.
Nositel Nobelovy ceny za ekonomiku Amartya Sen empiricky dokázal, že v demokraticky řízené zemi nedošlo nikdy k žádnému hladomoru, tj. k hromadnému hladovění s následkem hromadné smrti.
Během bengálského hladomoru v roce 1943 zemřely hladem dva až tři miliony lidí.
To se stalo pod britskou správou.
Od roku 1947, kdy Indie získala nezávislost a přijala pluralitní demokratický systém vlády, nebyla již země katastrofou podobného rozsahu nikdy postižena.
Podvýživou, neúrodou a nedostatkem potravy sice trpěla, ale skutečným hladomorem nikoliv.
Srovnejme to s Mao Ce Tungovým „velkým skokem kupředu“ v letech 1958-1961, kdy hlady zemřelo na třicet milionů Číňanů.
To je desetkrát více obětí, než kolik jich zemřelo během velkého hladomoru v britské Indii méně než dvacet let předtím.
Sen zkoumal také africké země, které zažily neúrodu a nedostatek potravin.
Vlády pod demokratickým tlakem obvykle v těchto situacích jednají energicky a náležitě; lidé v diktátorských režimech se naopak stávají obětmi vládou uměle vyvolaných a manipulovaných hladomorů.
Tam, kde je činná politická opozice a funguje svobodný tisk, vlády nemohou přehlížet zástupy hladovějících a umírajících.
Kde je opozici nasazován roubík a sdělovací prostředky hlásají výlučně diktátorskou propagandu, lze bohužel miliony lidí strádajících hladem udržet v tajnosti nebo je dokonce nebrat na vědomí.
Nositel Nobelovy ceny za mír Elie Wiesel, který přežil hrůzy Osvětimi a Buchenwaldu, kdysi řekl: „Vzpomínejme na varšavské hrdiny, treblinské mučedníky, osvětimské děti.
Bojovali sami, trpěli sami, žili sami, ale sami neumírali, neboť něco z nás všech umíralo spolu s nimi.“ Co tím Wiesel myslel?
Já mám za to, že to byla myšlenka, že lidská krutost má své meze.
Leč nyní připouštíme, že žádné meze neexistují.
Poněvadž empiricky známe užitek, který ve vztahu k míru a lidskému blahu přináší demokracie, musíme neustále stvrzovat svou vůli a potřebu šířit Kantovu vizi.
Palmeho odkaz po patnácti letech
STOCKHOLM: Olof Palme, někdejší švédský ministerský předseda, byl zavražděn dvacátého osmého února před patnácti lety.
Jeho smrt šokovala celý svět.
Jeho vrah nebyl dosud odhalen, natož odsouzen.
Tento zločin nebyl útokem jen na osobu Palmeho, ale také na samotnou demokracii.
Po své tragické smrti Palme vešel do dějin.
Dějiny se však musí svobodně analyzovat, ne z úcty umlčovat.
Vzpomínáme-li v těchto dnech na Palmeho vraždu, neměli bychom zapomínat na to, co dělal a co představoval.
Jaký je například Palmeho odkaz v zahraniční politice?
Palme byl silný, výmluvný kritik Spojených států a války ve Vietnamu.
Zatracoval sovětský útisk Československa a vraždy generála Pinocheta v Chile.
Díky svým postojům byl často charakterizován jako zásadový odpůrce diktatur.
To je ale mylný názor, neboť ve skutečnosti se Palme během svého života systematicky vyhýbal kritice mnoha despotických režimů a objímal se s několika z nejkrutějších diktátorů, či přinejmenším se snažil je neurazit.
,,Nehaňte" Sovětský svaz, říkával Palme, sedmnáct let předseda Svédské sociální demokracie a ministerský předseda v letech 1969-1972 a opět v letech 1982-1986.
Nestaňte se součástí ,,protisovětské agitace" či ,,protisovětsismu", prohlásil v roce 1984 a potvrdil tak typický neutralistický postoj jeho Svédska.
Není pochyb o tom, že Palme odrážel ducha své doby.
Renesance marxismu na Západě po roce 1968 se hluboce podepsala na novinářích i socialistech, Svédsko nevyjímaje.
Válka ve Vietnamu změnila mnoha mladým lidem pohled na svět.
Avšak Palme nesl svůj duch vpřed tak dlouho, až lidé kolem něj spatřili ono liberální světlo. ,,Ani komunismus ani kapitalismus neztělesňují pro evropské národy sen o svobodě," řekl jen několik let předtím, než se národy střední a východní Evropy vysvobodily ze jha komunismu a přijaly za své demokracii a kapitalismus.
Palme využíval ideologických rozdílů také k ostouzení jiných demokratických stran ve Svédsku.
Konzervativci upadají do ,,křižácké nálady s cílem osvobodit východní Evropu, jež během studené války převládla v konzervativních kruzích na Západě," uvedl roku 1983 v okamžiku skutečného napětí mezi Západem a SSSR.
V roce 1976, po čtyřiačtyřiceti letech socialistické vlády, se švédští liberálové a konzervativci nakonec ujali moci.
Žádná z hrozeb švédské zahraniční politice, jež Palme sebevědomě předvídal, se během jejich devíti let vlády v posledním čtvrtstoletí nenaplnila.
Palme se snažil rozvracet nejen na domácí scéně; v nejkritičtějším okamžiku se pokusil rozdělit také Západ.
V osmdesátých letech rozvíjeli švédští a němečtí sociální demokraté úzkou ideologickou spolupráci v oblasti zahraniční politiky.
Takzvaná ,,Palmeho komise" (jejímž členem byl také vlivný Egon Bahr) přišla s návrhem politiky ,,společné bezpečnosti" mezi Východem a Západem a zóny bez jaderných zbraní namísto politiky NATO rozmístit řízené střely a střely Pershing II, jež měly čelit sovětskému náskoku v jaderném zbrojení.
Spolupráce mezi švédskou a německou stranou měla za následek vážnou deformaci základních západních hodnot.
Olof Palme a Oskar Lafontaine, tehdy jeden z vůdců německé opozice, neviděli studenou válku v prvé řadě jako konflikt mezi svobodou a tyranií.
Když Palme v roce 1984 navštívil NDR, nekritizoval ani tamější represi ani Berlínskou zeď.
Palme místo toho pochválil východoněmeckého prezidenta Ericha Honeckera a vyzdvihl společné cíle a vzájemný boj za mír a rozvoj.
Ve svém hlavním projevu v NDR Palme hovořil o zmírňování mezinárodního napětí, o důvěře a přátelství, ale nikoli o svobodě.
Víceméně stejně probíhala i Palmeho návštěva Kuby.
V Santiagu de Cuba sdílel během masového shromáždění pódium s Fidelem Castrem.
Palme s vděkem hovořil o ,,socialistické revoluci", ale pomlčel o přesvědčení jeho vlastní strany, že k ,,revoluci" může dojít jedině po svobodných a čestných volbách.
Palme použil marxistická hesla, ale neřekl nic o lidských právech a politické svobodě, jako by Svédsko a Kuba zastávaly podobnou ideologii.
Ve společném prohlášení s Castrem Palme oznámil, že ti dva našli shodu ve všech oblastech, o nichž diskutovali.
Potvrdili dokonce svou spokojenost nad tím, že boj za svobodu ,,vietnamského a kambodžského lidu byl korunován vítězstvím".
Tato slova zazněla v létě roku 1975, dva měsíce poté, co kambodžští Rudí Khmerové zahájili genocidu, jíž padly za oběť dva z celkových sedmi milionů obyvatel této asijské země.
Nevěděl Olof Palme o Pol Potových masakrech?
Noviny snad ve všech demokratických zemích - Svédsko v to počítaje - informovaly své čtenáře o hrůzách odehrávajících se v Kambodži.
Pro Palmeho však bylo důležitější ukázat jednotnou linii s kubánským diktátorem než se znepokojovat a obtěžovat zvěrstvy páchanými komunisty v Indočíně.
Palme vskutku málokdy odsuzoval útlak v zemích třetího světa.
Nikdy nekritizoval Mao Ce-tungovu Čínu, nejvražednější režim po druhé světové válce, zato neustále odsuzoval jihoafrický apartheid.
Jeho dvojí metr byl obzvláště patrný na Středním Východě. Palme nikdy nepranýřoval arabskou zemi, bez ohledu na korupci či krutost, jaká v ní panovala.
Jediný stát v regionu, který opakovaně napadal, byla jediná zdejší demokracie, Izrael.
Izraelce dokonce srovnával s nacisty.
Patnáct let po jeho zavraždění se Svédsko a celý Západ musí nějak vyrovnat s tím, co Palme po sobě zanechal: s jeho protizápadní agitací a vnímáním základních ideálů svobody jako pouze relativních hodnot.
Pro ty, kteří hledají či ochraňují demokracii a lidská práva, byl Olof Palme nespolehlivý partner.
Na tuto stránku jeho údajného moralismu bychom neměli zapomínat.
Staronový antisemitismus
Proč tolik z těch, kdo přežili holocaust, vycítí, když se začne rýsovat nová protižidovská hrozba?
Protože vědí, jak ze zdánlivě "nevinných" náznaků dokáží vyrůst obvinění, od nichž je jen krůček k diskriminaci, kterou nakonec obratem potvrdí i legislativa.
Pak hysterie propuká naplno.
Ti, kdo přežili, bijí na poplach, neboť velice dobře vědí, co je v sázce.
Posilují tak naši demokracii způsobem, který u jiných spoluobčanů nemá obdoby.
Nasloucháme těm, kdo přežili, abychom sami přežili.
A že máme důvod naslouchat, potvrdilo první kolo francouzských prezidentských voleb.
Potíže ale nedělají jen demagogové jako Jean-Marie Le Pen a další extrémně pravicoví lumpové.
V průběhu dvacátého století se souputníky fašismu a komunismu stávali lidé zvoucí se hrdě "intelektuály", přičemž mnohdy ani nebyli členy stran, jež na těchto ideologiích stavěly. V jedenadvacátém století - ve vrstvě vzdělaných lidí z politických, mediálních, vládních i akademických kruhů (pro níž má angličtina padnoucí označení "chattering classes" - upovídané třídy) - se setkáváme s lidmi, kteří odsuzují Izrael jazykem, jenž nebezpečně připomíná styl souputníků oněch padlých protidemokratických hnutí.
V západním světě to nejsou většinové hlasy - zatím bohudík ne -, jsou to ale hlasy mocné a vlivné.
Například francouzský velvyslanec ve Velké Británii.
Nedávno na jedné večeři v Londýně o Izraeli mluvil jako o "tom malém podělaném kousku země".
Hrůzu ovšem nenahání ani tak jeho vulgární poznámka, jako spíš reakce: jeho vláda jej neodvolala, odvolání nežádala ani vláda Tonyho Blaira, veřejnost věc vzala jako jeden z dalších běžných skandálků.
Ostatně i francouzský tisk svého velvyslance nazval obětí britského bulváru, a nikoli jeho vlastních opovrženíhodných názorů.
Francouzský velvyslanec u dvora sv. Jakuba má bohužel mezi evropskou elitou nemálo příznivců.
Přesto nám ale Jeho Excelence Bernard prokázal službu: díky němu aspoň víme, jak je toto nové protižidovství všudypřítomné.
Jak trefně poznamenal jistý komentátor: Izrael se stal "terčem nenávisti, která se neodvažuje vyslovit své jméno".
My je ale vyslovit musíme. Je to naše povinnost.
Nesmíme mlčet o útocích proti židům a synagogám, které jsou ve Francii na denním pořádku.
Je to ostuda pro celou Evropu, že spousta francouzských židovských rodin nemůže své děti posílat do školy bez strachu o jejich bezpečí.
Zprávy o antisemitských násilnostech ale přicházejí i odjinud: z Berlína i Londýna, ze Svýcarska, Itálie, Svédska, Nizozemska a částí východní Evropy.
Nesmíme mlčet, když antisemité/antisionisté běžně mluví o popírání holocaustu a Izrael přirovnávají ke třetí říší.
"Musíme bojovat proti novému nacistickému moru, který hnízdí v Izraeli," píší syrské noviny a palestinská televize líčí izraelské vojáky jako násilníky a chladnokrevné vrahy.
Jeruzalémský muftí prohlašuje, že to přece není "moje chyba, že Hitler nenáviděl židy, když je nenávidí snad všude".
Během jednoho pátečního kázání palestinská televize svým divákům vzkázala, "nemějte s židy slitování, zabte je, ať jste, kde jste... a zabte každého Američana, který je podporuje".
Hovoříme-li o antisemitismu, je třeba připomenout, že ačkoli židy vždy začíná, nikdy jimi nekončí.
Pokud není nenávist vůči židům zastavena, téměř vždy se přemění v útoky proti dalším skupinám a menšinám a postupně naruší a nakonec zničí všechny demokratické instituce a právní řád.
Bojovat proti antisemitismu tedy musí nejen židé, ale všichni lidé bez rozdílu.
Je to ovšem náročný a nejasný boj, neboť jednou z podivuhodných vlastností dnešního antisemitismu je jeho pružnost.
Antisemitismus sice nemění svůj cíl - útočit na židy -, ovšem mění svou tvář, svou strategii, svou organizaci a dokonce svůj slovník.
Kdysi dávno bylo terčem antisemitské nenávisti židovské náboženství.
Když se judaismus nepoddal, byli židi vyháněni nebo rovnou zabíjeni.
V 19. století, kdy se problematika rasy stala teorií, jež, jak víme, svou svůdností nemálo lidí opila, se z židů stala zlá, ďábelská rasa. A jakmile se Izrael pro většinu židů stal zdrojem hrdosti i ochrany, dostal se pod palbu kritiky sionismus coby rasistická ideologie.
Nekladu ovšem rovnítko mezi kritiku Izraele a antisemitismus.
Nesouhlasit s izraelskou politikou je pochopitelně zcela legitimní - stejně jako je legitimní kritizovat jakoukoli jinou zemi.
Rozdíl mezi antisionismem a antisemitismem se ale čím dál víc stírá.
Antisionisté někdy prohlašují, že nejsou proti židům, ale "jen" proti židovskému státu.
Ale co kdyby někdo prohlásil: "Jsem jenom proti existenci Velké Británie, ale protibritský nejsem."
Nebo kdyby mi někdo řekl: "Mám rád Svédy, ale Svédsko by se mělo zrušit."
Ani já ani vy byste mu nevěřili.
Nelze totiž mít rád nebo vážit si národa a nenávidět jeho stát.
Lidé ovšem předstírají, že v případě Izraele tento protimluv platí.
Diskriminace Izraele je zcela běžná v několika agenturách OSN.
Tato démonizace jediné demokracie na Blízkém východě je ústředním motivem nového protižidovství.
Je-li Izrael popisován jako "nepřítel všeho dobrého a zásobárna všech špatností", tvrdí poslanec kanadského parlamentu Irwin Cotler, stává se z toho v rámci OSN "doktrína arogance a pohrdavosti".
Toto neustálé odsouvání jednoho národa do pozice nepřítele lidstva je v podstatě kampaní namířenou proti židovskému národu.
Většina protižidovských protestů v celé řadě zemí má své kořeny v odsudcích Izraele, které využívají antisemitského slovníku.
Impulsem k útokům na synagogy bývají často zavádějící a jednostranné informace o dění na Blízkém východě.
Ve srovnání s dřívějšími záchvaty protižidovského smýšlení není dnešní antisemitismus útokem proti jednotlivcům, ale spíše proti "kolektivnímu židovi" - Státu Izrael.
Tyto útoky nicméně odstartovaly řetězovou reakci ostrých i násilných výpadů proti jednotlivým židům a židovským institucím po celé Evropě a v latinské Americe.
V minulosti byli nejnebezpečnějšími antisemity ti, kdo usilovali o svět, který měl být judenrein , tedy bez židů.
Dnes jsou nejnebezpečnějšími antisemity ti, kdo usilují o svět, který má být judenstaatrein - bez židovského státu.
Dokáže důvěřivý slaboch odzbrojit Saddáma?
Séf zbrojního inspektorátu OSN a Irák se domluvili na předběžných podmínkách vedení zbrojních inspekcí, jež by teoreticky mohly začít už za dva týdny.
Úspěch takové domluvy ale závisí nejen na tom, kdy, kde a jak budou inspekce prováděny, ale na lidech, kteří je budou provádět.
Vedením zbrojní inspekce OSN, jejímž úkolem je hledat, nacházet a ničit Saddámovy zbraně hromadného ničení, byl pověřen Hans Blix.
Blixe znám už více než čtyřicet let.
V roce 1960, kdy jsem stál v čele Svédské liberální mládeže, byl mým zástupcem.
Jeho kariéru od té doby bedlivě sleduji.
Rok byl švédským ministrem zahraničí a později se stal generálním ředitelem Mezinárodní agentury pro jadernou energii (IAEA) ve Vídni.
Jako člověk je Blix milý a má smysl pro humor; jako politik je slabý a dá se snadno napálit.
Méně vhodných evropských politiků pro boj "kdo s koho" se Saddámem Husajnem je už dle mého soudu opravdu jen hrstka.
Věřte mi, že je to pro mě naprosto k nevíře, když v televizi poslouchám, jak má Blix vést jednání s nohsledy iráckého diktátora.
Svět přitom o Blixových slabých stránkách dobře ví, protože za Blixem se táhne dlouhý výčet neúspěchů a průšvihů.
Po válce v Perském zálivu v roce 1991 Blix z čela IAEA celý svět po několika inspekcích jaře uklidňoval, že se v Iráku nic znepokojivého neděje.
Byl to on, kdo světu ukázal čisté dobrozdání, v něž Saddám doufal, když začal skrývat své atomové továrny a ambice.
Od té doby jsme až příliš jednoznačně dozvěděli, že Saddám je posedlý myšlenkou získat zbraně hromadného ničení - nejen atomové bomby, ale i chemické a biologické hlavice a střely pro jejich dopravu a místo určení.
Někdejší experti iráckého programu jaderného zbrojení, kteří utekli z Bagdádu na Západ, to ostatně potvrdili.
Přinesli svědectví o rozhodném a nákladném úsilí získat nástroje pro konečné zúčtování.
Krom toho vychází najevo, že když začala válka v Perském zálivu, chyběl Husajnovi už jen rok k tomu, aby dostavěl svou první atomovou bombu.
Po válce inspektoři OSN nalezli a zničili obrovská množství chemických a biologických hlavic a celou řadu provozů, kde se měly vyrábět jaderné zbraně.
Navzdory svým vážným pochybením v roli šéfa IAEA ještě před rokem 1991 stanul Blix opět v čele odzbrojovacích inspektorů OSN, tentokrát v tandemu ještě s jedním Svédem, velvyslancem Rolfem Ekéusem.
Blixe, naivního a relativně neznalého technických podrobností - jeho oborem je mezinárodní právo -, lze snadno svést z cesty.
Ani po válce v Perském zálivu si nedokázal uvědomit, že iráčtí úředníci, kteří se OSN opět jali ujišťovat, že nic neskrývají, byli prvotřídními lháři.
Ano, Blix opravdu věřil, že Irák žádný program jaderných zbraní nemá.
David Kay - snad nejvýkonnější zbrojní inspektor - si pořád stál za svým a Iráčanům nevěřil.
Blix Kayovi jeho postoj vyčítal.
Chtěl mu tak možná dát najevo, že oficiálním informacím se musí věřit.
Zvrat přišel ve chvíli, kdy Kay zahájil inspekce podezřelých budov bez toho, aby o tom předem informoval iráckou stranu.
Tato nová, agresivní inspekční strategie přinesla nečekané výsledky. Kay nalezl materiál, který potvrzoval, že Iráku zbýval už jen rok až rok a půl do vyrobení prvního vlastního jaderného zařízení.
Tento historický objev skončil konfrontací na parkovišti v Bagdádu.
Auta OSN obklíčilo dvě stě iráckých vojáků a davy lidí, které se dostavily na příkaz iráckých úřadů.
Obléhání trvalo čtyři dny a noci, zatímco Kay a jeho kolegové pomocí satelitního telefonu odfaxovali klíčové dokumenty na Západ.
Blix s Kayovou razií nesouhlasil.
Velvyslanec Ekéus se za ni naštěstí postavil a inspektory během obléhání podpořil.
Setkal jsem se s řadou expertů na irácké zbraně hromadného ničení a ti často oba Svédy srovnávají. "Ekéus je skvělý," říkají, "ale ten Blix - škoda mluvit."
Když v roce 1999 vznikal současný inspektorát OSN, byli Ekéus a Blix jedněmi z kandidátů na vedoucího této nové skupiny inspektorů.
Přátelé Iráku v Paříži a Moskvě konzultovali s Bagdádem, kdo z nich by se Saddámovi více zamlouval.
Francie i Rusko navrhli Blixe.
Clintonova vláda kupodivu toto rozhodnutí přijala.
Saddámovy chemické a biologické zbraně a jeho odhodlání dostat se ke zbraním jaderným jsou hrozbou pro celý svět.
Diktátor by tyto zbraně mohl buď použít sám nebo je poskytnout teroristickým organizacím.
Otázka války a míru přitom závisí na člověku, kterého irácký režim už několikrát napálil.
Bushova vláda zřejmě Blixovy slabiny vidí.
Odvažuji se tvrdit, že USA Blixovi a inspektorům nedovolí, aby Blix opět dohlížel na to, jak je Irák zase podvede.
Bez ohledu na to, jak se od této chvíle bude krize vyvíjet, je jisté, že OSN zanedbala své povinnosti, když důvěřivému slabochovi svěřila vedení inspektorů, jejichž úkolem je postavit se bagdádskému tyranovi.
Obrazoborecký pohled na OSN
Žádná organizace není chována v takové úctě jako Organizace spojených národů.
To je zřejmě přirozené, neboť OSN ztělesňuje některé z nejušlechtilejších snů lidstva.
Avšak dnes, kdy se nad správci programu OSN „ropa za potraviny" vznáší skandál a svět si připomíná genocidu ve Rwandě, jež začala před deseti lety, by se na úctu vůči OSN mělo pohlížet tak trochu jako na pověru a na generálního tajemníka Kofiho Annana jako na jejího falešného proroka.
Od dob Daga Hammarskjölda nebyl žádný šéf OSN tak velebený jako Annan.
Do jisté míry je to pochopitelné.
Annan si obvykle zachovává klidné, důstojné vystupování.
Má svůj šarm a - jak mnozí říkají - charisma.
Lídra je ovšem třeba soudit podle jeho skutků v okamžicích, kdy jsou v sázce zásadní hodnoty.
Annanova selhání v takových situacích se téměř bezvýhradně zamlouvají.
V letech 1993 až 1996 byl Annan náměstkem generálního tajemníka pro mírové operace OSN a později zástupcem generálního tajemníka.
Jedna ze dvou katastrof, za něž nese velkou část viny, je srbský masakr sedmi tisíc lidí v bosenské Srebrenici, zřejmě nejhorší jatka v poválečné Evropě.
V roce 1993 bylo bosenským Muslimům přislíbeno, že je budou ochraňovat jednotky OSN.
Závazek byl splněním předpokladu pro jejich souhlas s odzbrojením.
OSN prohlásila Srebrenici za „bezpečné útočiště", jež mělo „chránit" 600 nizozemských vojáků OSN.
V červenci 1995 zaútočily srbské síly.
OSN nedostála svému slibu.
Annanův štáb vydával vyhýbavá, zmatená prohlášení.
Zřetelně neteční k příšernosti dění, nedokázali dostatečně bít na poplach a vůbec nijak nezasáhli.
Nizozemci ani jedinkrát nevystřelili.
Letectvo NATO mohlo Srby zastavit, ale Annan o zásah Aliance nepožádal.
Srbský velitel a válečný zločinec Ratko Mladič před nosem OSN deportoval ženy a děti, zatímco do zajetí bral a vraždil muže a dospívající chlapce.
Nečinnost OSN by nikoho neměla překvapovat, protože pouhý rok předtím prokázala naprostou neschopnost, když čelila nejrychlejší genocidě v dějinách - vyvraždění 800 tisíc Tutsiů a umírněných Hutuů ve Rwandě během pouhých 100 dní.
Jednotky OSN ve Rwandě byly roku 1994 Annanovou zodpovědností, a to jak před krizí, tak během ní.
Annan byl varován faxovou zprávou od Romea Dallaira, kanadského generála, jenž velel silám OSN ve Rwandě, čtyři měsíce před tím, než hutujští radikálové masové vraždění zahájili.
Dallaire podrobně popisoval, že Hutuové plánují „vyhlazení Tutsiů".
Svůj zdroj označil jako „jistý Hutu" a upozorňoval, že pro zahájení etnického čištění jsou už připravené zbraně.
Dallaire žádal povolení k evakuaci svého informátora a k obsazení úkrytu zbraní.
Annan zamítl obě žádosti a navrhoval, aby Dallaire oznámil totožnost svého informátora rwandskému prezidentovi Habyarimanovi, Hutuovi, přestože informátor za strůjce plánu genocidy výslovně označil prezidentovu nejužší svitu.
Annan se držel své krajní pasivity i po Habyarimanově smrti při leteckém neštěstí, které se stalo signálem pro zahájení genocidy, v čemž mu napomohla netečnost velmocí (zejména Ameriky).
Člověk by si mohl myslet, že Annan je na post generálního tajemníka příliš zkompromitovaný, ale OSN funguje jinak.
Místo aby byl po Rwandě a Srebrenici donucen k rezignaci, byl na generálního tajemníka povýšen.
Kultura OSN je následující: doufejte v to nejlepší u barbarů, nedělejte nic, co by mohlo rozdmýchat spor mezi nadřízenými, a nechte ostatní, ať se nakonec stanou terčem kritiky oni.
Ani pozdější odhalení Annanovy zodpovědnosti za pohromy ve Rwandě a Bosně jeho postavením neotřásla.
Naopak, byl jednohlasně zvolen do dalšího období a získal Nobelovu cenu míru.
Stal se rekordmanem gumových diplomatů.
Média občas obdiv k Annanovi stupňují poukazem na to, že jeho manželka je Švédka a blízká příbuzná Raoula Wallenberga.
Očekává se, že usoudíme, že kromě nadání jsou Annanovi vlastní ideály, jež v posledních dnech druhé světové války ztělesňoval nejznamenitější Švéd novověku.
Wallenbergovo jméno by nás ale mělo přivádět k ještě hlubší zdrcenosti nad historií Annanova jednání.
Wallenberg odmítl přehlížet nebezpečí blížícího se krveprolití.
Místo aby se vyhýbal zodpovědnosti a pokračoval ve Švédsku v běžné práci, odcestoval do Maďarska, místa Hitlerovy poslední vražedné orgie namířené proti Židům.
V Budapešti Wallenberg využil všech kontaktů, uchyloval se k postranním lstem, úplatkům a úskokům, aby před holocaustem zachránil co nejvíce lidí.
Nikdy se nenechal Hitlerovými kumpány ošálit.
Ničí úspěchy by zřejmě neměly být srovnávány s úspěchy Wallenbergovými - úspěchy titána síly, odvahy a vytrvalosti.
Potíž s Annanem tkví v tom, že když se schylovalo k obdobným nebezpečím, projevil se jako mimořádně neschopný.
Annan nemůže tvrdit, že čelil riziku ztráty osobní bezpečnosti, zatímco Wallenberg byl v letech 1944 a 1945 v ohrožení neustále.
Nemůže se vymluvit ani na to, že nebyl varován, že se mu nedostávalo prostředků či že nebyl v takové mezinárodní pozici, aby mohl zakročit.
Annan disponoval všemi nástroji moci a posuzování, které Wallenbergovi chyběly.
Přesto když byly tisíce a stovky tisíc lidí vystaveny smrtelnému nebezpečí, jež měl Annan zmocnění a povinnost odvrátit, zmírnit nebo alespoň oznámit, bídně selhal.
Navzdory nedávným odhalením ohledně úplatků v programu OSN ropa za potraviny pro Irák, se svět dnes dožaduje toho, aby byla Annanovi svěřena budoucnost více než 20 milionů Iráčanů, kteří přežili zvrácenou diktaturu Saddáma Husajna.
Je to jak kvůli tomu, jaký je Annan, tak kvůli tomu, čím se stala OSN: institucí, kde podle všeho žádné pochybení neujde odměně.
Pošvédštění Evropy
V dnešní Evropě se začínají prolínat antisemitismus, antisionismus a antiamerikanismus a nabírají na vášnivosti.
Vyrůstají z jistého druhu slepoty, doprovázené podivnou směsicí odcizení, pocitu viny a strachu vůči Izraeli i Americe.
Miliony Evropanů odmítají vidět Izrael jako zemi bojující o přežití.
Izrael si nemůže dovolit prohrát jedinou podstatnější válku, neboť to by znamenalo konec židovského demokratického státu.
Zástupy Evropanů jsou však přesvědčeny, že s Izraelci je něco zásadního v nepořádku: nikdy nedělají kompromisy a při řešení politických problémů dávají přednost použití vojenských prostředků.
Něco podobného se projevuje i ve vztahu Evropanů k USA.
Podívejte se na Evropu, říkají mnozí její obyvatelé, vymýtili jsme války, nebezpečné nacionalismy a diktatury.
Vybudovali jsme mírumilovnou Evropskou unii.
My nevedeme války, my vyjednáváme.
Neutrácíme své prostředky za zbraně.
Zbytek planety by se od nás měl poučit, jak společně žít a neterorizovat jeden druhého.
Jako Švéd takové pacifistické vychloubání poslouchám už celý život: neutrální Švédsko je prý morální supervelmoc.
Teď se tohle chvástání stalo ideologií EU.
Jsme Morální kontinent.
Nazvěme to „pošvédštěním" Evropy.
Ano, na kontinentě, kde moderní totalitární hnutí - komunismus a nacismus - prolévaly potoky krve, je dnešní EU zázrak.
Evropa však zapomíná, jak byly tyto ideologie přemoženy.
Bez Armády USA by západní Evropa nebyla roku 1945 osvobozena.
Bez Marshallova plánu a bez NATO by se nezotavila hospodářsky.
Bez politiky zadržování pod americkým bezpečnostním deštníkem by sen o svobodě ve východní Evropě zadusila Rudá armáda, případně by do Evropy vnesla jednotu, ovšem pod praporem s rudou hvězdou.
Západoevropané také zapomínají, že některé části světa nikdy nepoznaly svobodu.
V mnoha místech představují mučírny pravidla hry, nikoliv pitvorné a ostudné chyby špatně dozorovaných vojáků.
Všechny snahy se v takových místech chovat po evropsku a vyjednávat - aniž by se diplomacie opírala o potřebnou vojenskou sílu - by byly k pláči.
Místo podpory těch, kdo proti mezinárodnímu terorismu bojují, se mnozí Evropané snaží svalit vinu za šíření terorismu na Izrael a USA.
Jde o novou evropskou iluzi.
Právě z tohoto uvažování pramení současný španělský appeasement à la Mnichov.
Co kdyby však Španělsko - a Evropa jako celek - reagovalo na madridský železniční útok opačně: „Slibujeme, že kvůli tomuto masakru zdvojnásobíme svůj příspěvek ke stabilizaci Iráku a vyšleme dvakrát víc vojáků, expertů, inženýrů, učitelů, policistů, lékařů a miliardy eur na pomoc spojeneckým silám a jejich iráckým spolupracovníkům."
Triumf teroristů by se proměnil v triumf války proti teroru.
Představy, jež o Americe a Izraeli mají mnozí Evropané, vytvářejí politické klima pro odpornou zaujatost.
Rýsuje se nám tu Velký Satan a Malý Satan.
Amerika prý chce ovládnout svět - právě z toho obviňuje tradiční antisemitská rétorika Židy.
Moderní antisionistické fráze vskutku vykreslují izraelský cíl jako snahu ovládnout celý Střední východ.
Tyto názory se odrážejí v průzkumech veřejného mínění, v nichž Evropané tvrdí, že opravdovým nebezpečím pro světový mír jsou Izrael a USA.
Britský spisovatel Ian Buruma říká, že tento evropský vztek vůči Americe a Izraeli má co do činění s pocitem viny a se strachem.
Dvě světové války vedly k tak děsivému krveprolití, že jsme si imperativ „již nikdy" vysvětlili jako „blahobyt doma a nezasahovat za hranicemi".
Problém tohoto pojetí tkví v tom, že mohlo přežít jedině pod ochranou americké síly.
Krajní antiamerikanismus a antisionismus se vlastně prolínají.
Onen takzvaný mírový plakát „Hitler měl dva syny: Bushe a Šarona", vyvěšovaný při evropských protiválečných manifestacích, kombinuje trivializaci nacismu s démonizací obětí nacismu a těch, kdo nacismus přemohli.
Mnohé z řečeného plyne z podvědomého evropského pocitu viny ve vztahu k holocaustu.
Oběti holocaustu - a jejich děti a vnuci - dnes prý dělají jiným totéž, co bylo provedeno jim.
Položením rovnítka mezi vraha a oběť si nad situací myjeme ruce.
Tento model antisionismu a antiamerikanismu se vrací znovu a znovu.
Zdá se, že „odporný Izraelec" a „odporný Američan" patří do téže rodiny.
Prostředkem tohoto hanobení se stává „odporný Žid", když se takzvaným neokonzervativcům dává za vinu jak americký militarismus, tak izraelské násilnosti a pak se selektivně vyjmenují: Wolfowitz, Perle, Abrams, Kristol atd.
Jde o novou verzi starého mýtu, že USA ovládají Židé.
Před nedávnem uhodil hřebík na hlavičku šéfredaktor Die Zeit Josef Joffe: tak jako o Židech, i o Američanech se říká, že jsou sobečtí a nadutí.
Tak jako Židé, i oni jsou otroky fundamentalistické víry, která z nich dělá nebezpečné farizeje.
Tak jako Židé, i Američané jsou hrabiví kapitalisté, pro něž nejvyšší hodnotou je peněžní vazba. „Amerika a Izrael jsou outsideři - právě tak jak jimi odnepaměti byli a ve 21. století stále jsou Židé," říká Joffe.
Spojitosti mezi antisemitismem, antisionismem a antiamerikanismem jsou až příliš zřetelné.
Pokud evropští lídři tento příšerný trojspolek otevřeně neodsoudí, otráví středovýchodní politiku i transatlantické vztahy.
Evropské a asijské závody ve zbrojení
Když započalo sjednocování Evropy, panoval názor, že „stále těsnější unie“ vytvoří společenství, které ochrání Evropany před politickým vydíráním.
Nyní vidíme – přestože zrušení zbrojního embarga bude díky tlaku USA a čínské agresivitě odloženo –, že Evropská unie se stala pouhým nástrojem korupce, když Francie a Čína koncipují společné akční plány.
Tato strategie je prostá a bezcitná.
Největší diktatura na světě se chystá rozdrtit a okupovat první čínskou demokracii v dějinách – Tchaj-wan.
Aby toho dosáhla, potřebuje Čínská lidová republika mnohem důmyslnější zbraně, než jakými dnes disponuje.
Spojené státy takové zbraně do Číny přirozeně nevyvážejí.
Místo toho se USA snaží odradit čínské vládce od rozpoutání vojenského útoku na tchajwanské demokraty.
Pokud však EU někdy začne Číně nabízet rozsáhlý export výkonných a útočných zbrojních systémů, pak bude vojenská síla Lidově osvobozenecké armády schopna porazit obranné složky Tchaj-wanu.
Více než 600 raket, které jsou již v pevninské Číně rozmístěny, je namířeno na města a vojenské základny na ostrově.
Hrozba je to spíše zdánlivá než reálná – zatím.
Rusko v současné době prodává do Číny určité zbraně, ale vyhýbá se exportu svých nejdokonalejších systémů, jelikož Kreml vidí v Číně potenciální hrozbu do budoucna.
Pokud však státy EU začnou soupeřit o podíl na čínském trhu, pak by se Rusové mohli brzy ocitnout v pokušení prodat komunistickému režimu v Pekingu i své nejlepší zbraně.
Nový vojenský potenciál Číny ve spojení se severokorejskou krizí pravděpodobně přinutí půltucet zemí v oblasti k obnově svých ozbrojených složek.
Pokud by tedy unie měla někdy rozhodnout, že zruší embargo na vývoz zbraní do Číny, mohla by tím pomoci rozdmýchat ve východní Asii závody ve zbrojení.
Jak se Číně a Francii podařilo ošálit EU tak, aby si myslela, že by se podobného podniku měla někdy zúčastnit?
Když vláda Jacquese Chiraka rozhodla, že vyloží na stůl svou hospodářskou spolupráci s Čínou, staly se zbraně významnou složkou této strategie.
A stejně jako bezcitný premiér Jacques Chirac prodal Saddámu Husajnovi v sedmdesátých letech jaderný reaktor, nechává se dnešní prezident Chirac zlákat k obchodování s další agresivní diktaturou.
Zbytek je už otázka ekonomického vydírání.
Francouzští diplomaté samozřejmě informovali Čínu o zdráhavosti dalších evropských zemí zrušit zbrojní embargo, které bylo uvaleno po masakru na náměstí Tchien-an-men v roce 1989.
Čína poté jednoduše pohrozila, že opustí nebo nikdy neuzavře obchodní jednání s těmito členskými státy EU.
Před Němci Číňané pravděpodobně mumlají něco o Siemensu a Volkswagenu.
Před Holanďany se jejich šuškání nejspíš týká Philipsu.
Tuto mocenskou hru uvnitř EU Čína uskutečňuje prostřednictvím svých francouzských přátel, a tudíž ví, které vlády je zapotřebí „srovnat do latě“.
Ve Švédsku pravděpodobně stačilo zašeptat slova „Ericsson“ a „Volvo“, aby premiér Göran Persson pochopil, co je pro jeho zemi z obchodního hlediska v sázce.
Který evropský stát se ostatně odváží vystavit riziku čínskou zakázku v hodnotě několika miliard eur?
Příznačné je, že žádná členská země EU nezmínila mezi argumenty pro neobnovení vývozu zbraní Tchaj-wan.
Místo toho EU hovoří o „kodexu chování“ (což pravděpodobně příliš mnoho neznamená, ale zní to hezky) a o „volném obchodu“ (další okouzlující eufemismus pro vývoz zbraní do diktatur).
Toto mlčení vysílá ohavný signál.
EU totiž fakticky Číně sděluje: „Tchajwanská otázka se nás netýká.“ Pokud a až unie embargo zruší, odmítne tím Evropa přijmout zodpovědnost za katastrofu, která se možná blíží.
Jako obvykle tak zůstává na Americe, aby chránila svobodný stát, jenž by jinak mohl být zničen.
Porovnejme tuto situaci s dramatem před 60 lety.
Tehdy to byly americké jednotky a zbraně, které osvobodily západní Evropu od nacismu.
Nyní to možná budou evropské zbraně v rukou Číňanů, které budou namířeny proti americkým jednotkám bránícím demokracii s 23 miliony obyvatel (což se rovná počtu obyvatel všech severských zemí).
Jak řekl kalifornský demokratický kongresman Tom Lantos, kroky ke zrušení embarga na vývoz zbraní do Číny jasně ukazují, že EU „ztratila morální kompas“.
Lantos toho o morálních kompasech hodně ví: jako chlapce ho v Budapešti zachránil před nacistickou deportací do Osvětimi Raoul Wallenberg.
Wallenberg byl Švéd.
Švédsko však dnes ukazuje, že i ono postrádá politickou morálku.
Několik mých přátel z poslaneckého klubu Konzervativní strany se již dlouho angažuje v podpoře svobodného Tchaj-wanu.
V průběhu posledních deseti let jsme uspořádali skandinávské konference o Tchaj-wanu v kodaňském, osloském i stockholmském parlamentu.
Stačil však jediný telefonát premiéra Perssona, aby se lídr Konzervativní strany Fredrik Reinfeldt začal chovat povolně.
Persson zjistil, že se mu ve švédském parlamentu nedostává většiny potřebné ke zrušení zbrojního embarga vůči Číně.
Zřejmě tedy zašeptal do Reinfeldtova ucha slovo „Ericsson“ a dosáhl kýženého výsledku.
Reinfeldt se stal prvním vůdcem Konzervativní strany ve švédských dějinách, který podpořil vývoz zbraní do země s komunistickou diktaturou.
Reinfeldt však podobně jako Jacques Chirac na něco zapomněl.
Liberálně smýšlející lidé se mohou docela dobře rozhodnout, že v příštích volbách nevymění pouze jednoho cynického premiéra za jiného.
Mohou dát přednost čisté volbě.
Přimějme OSN, aby se stavěla za svobodu
Pro Švédsko, mou vlast, je Organizace spojených národů posvátnou krávou.
Dnes je však mnoho Švédů, stejně jako dalších lidí po celém světě, na vážkách.
Tyto pochyby vyvolaly tři události.
První z nich byl masakr více než 800 000 lidí během 100 dnů ve Rwandě před deseti lety – pravděpodobně šlo o nejrychlejší genocidu v historii.
Je doloženým faktem, že Kofi Annan jako tehdejší zástupce generálního tajemníka OSN nařídil, aby vojáci OSN ve Rwandě nezasahovali a nechránili oběti.
Skutečnost, že Annan byl po tomto enormním selhání povýšen do funkce generálního tajemníka OSN, zůstává záhadou.
Pochybnosti o OSN a osobně o Annanovi ještě prohloubil probíhající skandál uvnitř administrativy OSN ohledně programu Ropa za potraviny.
Ačkoliv příslušné zprávy zatím nehovoří přímo o Annanovi, selhání jeho managementu jsou naprosto očividná.
Třetí skandál – jenž zřejmě vyvolává největší rozčarování – se týká Komise pro lidská práva, neboť do značné míry odhaluje strukturální a trvalou absenci rovnováhy a morálky uvnitř klíčových agentur OSN.
Většina lidí předpokládá, že tato komise existuje proto, aby podporovala lidská práva a demokratické svobody.
Členy komise jsou však i někteří z nejhorších porušovatelů lidských práv.
Tito nepřátelé svobody trvale mlčí o mučení, útisku a masových vraždách, kterých se dopouštějí jejich spřízněné diktatury, ale zato si vždy pospíší s bombastickými řečmi proti světovým demokraciím, zejména Spojeným státům.
Po více než třiceti letech v OSN se dokonce i Annan ocitl blízko přiznání, že Komise pro lidská práva je zdrojem hanby.
Je rozumné zvolit pyromana do správní rady hasičské stanice?
Samozřejmě nikoliv.
Proč jsou tedy tyranie jako Kuba, Čína, Saúdská Arábie, Súdán a Zimbabwe členy této komise?
Mezi nedávno přijaté členy patří rovněž Libye, Vietnam, Kongo a Sýrie – Libye byla dokonce zvolena předsedající zemí.
Jak je to možné?
Přibližně polovinu dnešních členů OSN tvoří demokratické režimy, druhou polovinu režimy nedemokratické.
Totalitní nebo autoritářské státy – které mají větší zájem skrývat vlastní útlak než spravedlivě soudit jiné země – tak mohou snadno uvést do pohybu svého druhu politický pogrom proti kterékoliv demokracii, která obtěžuje sdostatek tyranů.
Je smutné, že mnoho svobodných zemí se zdá být naprosto lhostejných vůči probíhající kampani proti Izraeli.
Aby takové zvrácené absurdity nepokračovaly, musí se světové demokracie sjednotit a zabránit tomu, aby se kterákoliv země, jež systematicky porušuje lidská práva, směla stát členem Komise pro lidská práva.
Probíhající demokratizace v regionech, které poznaly pouze diktaturu, dává naději, že se rovnováha vychyluje způsobem, jenž umožní, aby se přinejmenším jeden orgán OSN stal zosobněním svobody.
Kdo by měl rozhodovat, zda je určitá země demokratická, nebo ne?
Nesmírně uznávaná nezávislá organizace Freedom House sídlí podobně jako ústředí OSN v New Yorku.
Vedou ji a radí jí odborníci na 190 zemí.
Freedom House monitoruje časový vývoj a své závěry zveřejňuje ve „Výročním přehledu politických práv a občanských svobod“.
Existuje-li jediná kniha, která by se měla stát povinnou četbou pro každého, kdo činí veřejná prohlášení o lidských právech, pak je to tento přehled.
Cílem všech svobodných zemí by tedy mělo být, aby křesla v Komisi pro lidská práva směly získávat pouze další svobodné země.
Režimy, které jsou „částečně svobodné“ nebo „nesvobodné“, by nikdy neměly být do komise voleny či jmenovány, poněvadž jedinými vládami disponujícími morální legitimitou posuzovat a kritizovat bilanci lidských práv jsou ty, které se dostaly k moci prostřednictvím svobodných voleb a jež mohou o moc přijít, jakmile v nových volbách utrpí porážku.
Ti, kdo se moci domohli prostřednictvím násilí a podvodu, nejsou legitimní a již nikdy by neměli dělat OSN ostudu tím, že budou členy této komise.
Většina demokracií bohužel často nemá ochotu bojovat proti zvrácenosti Komise OSN pro lidská práva.
Evropská unie zahrnuje 25 demokracií a často inspiruje další země, aby o demokracii usilovaly, jak se stalo na Ukrajině a v Libanonu.
Extremisty v OSN však EU nemá ve zvyku porážet, ale raději s nimi dělá podivné kompromisy.
V důsledku toho zločinecké státy učiní několik ústupků, aby dostaly Evropany a další do hry, a pak se morálně stavějí na roveň demokraciím.
Svobodné národy všude na světě by měly mít na paměti, že totalitní síly a myšlenky nelze porazit tím, že se k nim budou chovat hezky a úslužně.
Komise pro lidská práva se musí zbavit členů, kteří se štítí svobody.
Jinak nebude jediná agentura OSN, která se soustředí na svobodu, ničím více než služkou tyranie.
Ale protože jsem studoval také americké právo a učil právo na americké univerzitě, rozumím také nedostatkům v uplatňování práva šaría, zvlášť pokud jde o ženy.
Nehledě na to, jak silný je nesouhlas s tresty smrti pro cizoložné ženy, právo šaría v Nigérii nelze zrušit.
Islámské právo je tady odedávna nedílnou součástí společenského života.
A zůstane jí.
Výzvou, před níž stojí kritici šaríi, je modernizovat islámské právo, nikoli je vytlačit z veřejného života.
Právo šaría bezesporu je kontroverzní.
Jeho tvrdé tresty naprosto odporují všem západním právním kánonům.
Já mám o těchto trestech smíšené pocity.
Teoreticky trest smrti i amputace akceptuji, ale prakticky si myslím, že ti, kdo právo šaría uskutečňují, projevují pramálo pochopení pro realitu, pro to, že zločin má většinou původ v chudobě a zoufalství.
Dle mého soudu by se amputace údů zlodějů neměly provádět, pokud a dokud nebude o nejchudší vrstvy společnosti lépe postaráno.
Na soudní líčení u šaríjských soudů, která končí tresty smrti, se odůvodněně snáší proud výtek z celého světa.
Právo šaría tak, jak je dnes uplatňováno v Nigérii, nebere sebemenší ohled na blaho žen.
Proč jsou ke smrti odsouzeny jen cizoložné ženy, zatímco cizoložní muži jdou na svobodu?
Pokud podle šaríjských soudů není muž přistižen při činu čtyřmi svědky, nelze jej odsoudit.
Takový důkaz je ovšem tak obtížné obstarat, že muži prostě nebývají odsouzeni.
Dokud ale nebude šaría řešit cizoložství spravedlivě, neměly by se tresty udělovat vůbec.
Senzacechtivost soustřeďuje pozornost okolního světa jen na případy amputace nebo ukamenování a zakrývá skutečnost, že většina případů, které šaría řeší, se týkají rodinných záležitostí a běžného obchodního práva.
Saría, která klade důraz na rychlou spravedlnost, je leckdy vhodnější než civilní právo, zvlášť v zemi jako Nigérie, kde soudní byrokracie zadrhává a případy se řeší pomalu, pokud vůbec.
Nemuslimy to možná překvapí, ale i někteří nigerijští křesťané chodí raději k šaríjským soudům, protože jsou rychlé, spravedlivé a právnických formalit relativně prosté.
Nedávno v Nigérii přitáhl pozornost případ, kdy muslimský obchodník s auty podvedl svého křesťanského zákazníka, který případ postoupil islámskému soudu.
Během pár týdnů žalobce spor vyhrál - a neplatil ani správní poplatky.
Právo šaría ovšem křesťany až příliš často poškozuje.
V jednom nigerijském státě je křesťanským osobním autodopravcům nedoporučováno, a často zakazováno vozit muže a ženy ve stejném autobuse.
Utrpěli také křesťanští obchodníci, kteří kvůli zákazu komerčního prodeje alkoholu museli zničit svoje zásoby.
Proč význam islámského práva roste?
S koncem vojenské diktatury v Nigérii a s návratem k civilní, volené vládě získali občané země nespočet prospěšných svobod.
Jenže svoboda projevu přivedla náboženské představitele k militantnějším postojům.
Napětí, jaké vzbuzuje islámské právo, by bylo na místě, kdyby se šaría zaměřila na snad největší problém Nigérie, na korupci ve vládních kruzích.
Muslimští politici vědí, že korupce zabíjí naši zemi, ale na prohřešky státních úředníků se šaría nevztahuje.
Že je Nigérie na cestě k prosperitě, budeme s jistotou vědět až tehdy, když spravedlnost šaríi dopadne i na poklesky ve vládě.
Nedostatky šaríi, jakkoli jsou závažné, nemusí islámské právo ještě odsoudit k záhubě, navíc v zemi, kde křesťané a vyznavači tradičních kultů se početně vyrovnají muslimům.
Saríi lze reformovat tak, aby toto právo bylo tolerantnější, otevřenější a přijatelnější pro nemuslimy.
Kosmopolitní šaría - to není absurdita.
V islámské tradici je reforma šaríi výsledkem idžtidžády, tvůrčího a intelektuálního snažení adaptovat islámské právo na nové okolnosti.
Saría zažila svůj první rozkvět v období tvůrčího kvasu před mnoha stoletími, ovšem pak se její vývoj na dlouho zastavil, neboť pozdější generace soudily, že islámské právo není třeba přizpůsobovat měnícím se skutečnostem.
Trójský kůň z Pákistánu
Spolu s generálem Mušarrafem si většina umírněných světských politických stran v Pákistánu myslí, že podpora protiteroristické kampaně je ve státním zájmu jejich země, protože jedinou další možností je mezinárodní izolace.
Nejvýznamnější pákistánské strany, tedy Pákistánská lidová strana (PPP) a Národní strana Awami (ANP), navíc nesouhlasí se zkresleným chápáním islámu ze strany Tálibánu ani s jeho podporou místních sunnitských radikálů, kteří podnikali teroristické útoky v Pákistánu.
Generál Mušarraf, který se v říjnu roku 1999 sám ustanovil prezidentem, však nenechává nic náhodě.
Válka proti Usámovi bin Ládinovi, teroristické síti Al Kajdá a jejich tálibánským ochráncům mu pomohla zkonsolidovat jeho moc, poskytla mu záminku pro prodloužení jeho funkčního období v úřadu velitele generálního štábu a umožnila mu provést změny ve vrchním velení, jimiž se zbavil svých potencionálních soupeřů.
Do čela vlivné rozvědné služby Inter-Services Intelligence (ISI) jmenoval svého blízkého spojence, generála Ehsanula Hakha, a do dalších významných pozic, například do funkce velitele armádního sboru a zástupce velitele generálního štábu, povýšil několik svých dalších chráněnců.
Bezprostředním cílem generála Mušarrafa je prozatím podle všeho stabilita.
Bude-li si však jistý tím, že mu Západ bude přikyvovat, mohla by jej zlákat myšlenka ustoupit od slibu obnovit demokracii v zemi do října 2002, jak mu nařídil pákistánský Nejvyšší soud.
Od 11. září získal zpět uznání vesměs celého světa: díky útokům na Spojené státy se jeho země přes noc stala „přední linií“ kampaně proti terorismu.
Pro vojenské převzetí moci, provádění testů jaderných zbraní a vojenskou podporu Tálibánu byl Pákistán až do té doby mezinárodním vyvrhelem.
Pro americké vojenské stratégy je pochopitelně obrovskou předností Pákistánu jeho důvěrná znalost Tálibánu.
Informace pákistánských tajných služeb jsou už dnes nepostradatelné při hledání cílů a pákistánský vojenský personál bude neocenitelný při orientaci ve zrádném terénu afghánských hor.
Užitečný bude zřejmě také významný vliv armády mezi Paštuny, kteří žijí jak v Afghánistánu, tak v Pákistánu a kteří patří k hlavním národnostním skupinám podporujícím Tálibán, poněvadž pro úspěch pozemních úderů bude nejspíš potřeba, aby se zvláštní jednotky spojeneckých armád dostaly na území ovládané Tálibánem z pákistánského Balučistánu a provincií při severozápadní hranici.
Spolupráce se Západem již generálu Mušarrafovi přinesla své ovoce.
Spojené státy, Japonsko a Evropská unie uvolňují diplomatické a ekonomické sankce a obnovuje se mnohostranná finanční pomoc.
Riziko je ovšem v tom, že těmito ústupky získá armáda politickou a hospodářskou sílu, bez níž by nebyla schopna odolat obyvatelstvu, které se dožaduje návratu k demokracii.
Generálu Mušarrafovi se patrně podařilo přesvědčit Bushovu vládu a převážnou část západního veřejného mínění o tom, že vojenská vláda v Pákistánu je nutné zlo.
Teď, kdy pákistánská podpora Američany vedené ofenzívy proti Afghánistánu podněcuje v zemi náboženský extremismus, je – podle jeho slov – jedině armáda schopna zabránit „tálibánizaci“ regionální jaderné mocnosti.
To je ovšem zavádějící argumentace.
Byla to koneckonců pákistánská armáda, která živila náboženský extremismus v Afghánistánu, ale i v samotném Pákistánu.
V roce 1994 získávala tato armáda své brance mezi afghánskými studenty ( taliby ) z islámských seminářů ( madras ).
A s pákistánskou armádou a politickou podporou svrhnul Tálibán v roce 1996 vládu mully Burhánuddína Rabbáního a nakonec ovládl 90 procent území Afghánistánu.
Tálibán splatil svůj dluh školením a ideologizováním islámských extremistů, z nichž někteří pak sehráli roli prostředníků Pákistánu během protiindického povstání v Kašmíru.
Náboženské strany, jež Tálibán pomáhaly vytvářet a podporovat, zejména strana Džamá’at i’islámi (Islámská společnost), se postupem doby od pákistánské armády distancovaly a dnes jsou hlavními oponenty proamerického postoje pákistánského režimu.
Jejich stoupenci jsou velice dobře organizováni, vyzbrojeni a vycvičeni.
Stále však zůstávají v menšině (jakkoli o sobě dává slyšet), ale vzhledem k tomu, že mnoho jejich vůdců je zatčeno, nepředstavují pro armádu vážnou hrozbu.
Z tohoto důvodu by Spojené státy a jejich spojenci měli brát vážně varování pákistánských umírněnců, kteří stále dokola opakují, že dlouhodobá politická stabilita není možná bez návratu k demokratické vládě.
Americká podpora tří po sobě jdoucích vojenských hlav státu dovolila pákistánským náboženským extremistům vybudovat si pevné místo ve společnosti – paradoxně na základech protiamerického smýšlení.
Stejná dvojí hra se možná hraje i dnes.
Neboť přestože na jedné straně pákistánská armáda a bezpečnostní složky pomáhají Spojeným státům bojovat proti Al Kajdě a Tálibánu v Afghánistánu, generál Mušarraf nepřestává podporovat stejnou odrůdu náboženského extremismu v Kašmíru.
Pokud se za něj USA postaví bezpodmínečně, jedinou stranou, která prohraje, bude pákistánská umírněná světská opozice.
Generál Mušarraf si za svůj současný proamerický postoj zaslouží pochválit.
To ale nijak jeho režim neopravňuje k tomu, aby se přestal řídit harmonogramem Nejvyššího soudu pro znovunastolení demokratického pořádku.
Druhou možností je svěřit stabilitu ke konfliktům náchylného regionu pákistánské armádě, jež je ale sama jedním z hlavních viníků rozmachu islámského extremismu.
Zahraniční politika Spojených států vůči tomuto regionu musí pochopit, že umírněný a demokratický Pákistán představuje mnohem spolehlivější partnerství než dočasně výhodné spojenectví s nezvoleným a nespolehlivým vojenským zřízením.
Korea na cestě z krize
SOUL: Minulý rok byl pro Jižní Koreu tím nejhorším od skončení Korejské války, neboť asijská krize do země zavlekla devastující 33,8 procentní pokles HNP na hlavu, jenž klesl z úrovně 10.307 amerických dolarů na pouhých 6.823; to vedle masového hladovění obyvatelstva Severní Koreje, ohrožujícího stabilitu celého poloostrova.
Časy krizí ovšem vyžadují aktivní přístup k problémům a jasné soustředění mysli.
Jižní Korea tak učinila a zaměřila se na systematické reformy a dnes, přes všechny nepokoje pracujících, přímo oplývá příznivými signály hospodářského oživení a rovněž se vyjasňují politické výhledy země.
Dokonce i vztahy se Severem by se mohly stát o něco více předvídatelné.
Za rok a půl, co Jižní Korea získala 57 miliard dolarů pomoci z fondů MMF, a jen 13 měsíců od okamžiku, kdy se bývalý disident Kim Dae Jung stal presidentem, se měna (won) stabilizovala, krátkodobé dluhy byly přehodnoceny na dlouhodobé, zahraniční rezervy se zvýšily a úrokové míry byly sníženy.
Zahraniční rezervy koncem roku 1998 přesáhly více jak 39 miliard dolarů, ve srovnání s méně než 9 miliardami z předchozího roku, a to především díky 39 miliardám dolarů přebytku obchodní bilance, kterého bylo v loňském roce dosaženo, poprvé za posledních devět let.
Tento přebytek umožnil stabilizaci wonu na hladině 1.200 za dolar, když v roce 1997 byl poměr 2.000 ku 1.
Mnoho již bylo vykonáno, ale Jižní Korea se při restrukturalizaci své ekonomiky prozatím dotkla jen povrchu, a podobné je to i ve vztazích se Severem a v domácí politické reformě.
Otřesy kabinetu, ke kterým nedávno došlo, přivedly presidenta Kima k poznání, že toho musí být vykonáno mnohem, mnohem více.
Ve všech oblastech sice jde o tentýž směr k větší liberalizaci, ale cesta presidenta Kima k liberalismu vede skrze podivný druh sociálního korporativismu.
Takové okliky jsou ale nezbytné, vzhledem k překážkám, které do cesty stavějí silné odbory a ještě mocnější podnikatelé.
Proto nejdůležitějším úkolem, který nyní před presidentem Kimem stojí, je vybudování nové vládní koalice, jenž by byla schopná zemi zajistit nezbytnou míru politické stability, která je tolik potřebná v situaci, kdy je ekonomika otevřena a je třeba vyřešit spletité otázky nukleárních zbraní a balistických raket Severní Koreje.
Takzvané “asijské hodnoty” ve slovníku presidenta Kima nenajdete.
On sám věří, že demokracie a tržní ekonomika nejsou v opozici, ale že se vzájemně doplňují.
Po konzultacích s MMF vláda donutila insolventní banky, aby zfúzovaly anebo zbankrotovaly, což vedlo k prvnímu velkému propouštění dělníků a “snižování stavů” byrokracie pomocí přísné reorganizace.
V celém tomto procesu přijal president Kim post skutečného vůdce, osobně se ujal velení a mnohé překvapil svým pevným odhodláním a věrností liberálním ekonomickým myšlenkám.
Pět největších korejských konglomerátů, tzv. chaebolů – skupiny Hyundai, Samsung, Daewoo, LG a SK – bylo nesmlouvavým a drastickým způsobem vtaženo do procesu racionalizace.
Byly donuceny zaměřit se na své klíčové obory podnikání a zároveň podpořeny při výměně podniků, kterými své výroby překrývaly.
A tak společnost Daewoo převzala od firmy Samsung automobilku, a Samsung od Daewoo zase výrobu elektronických komponentů.
Ačkoliv ale chaeboly přislíbily, že budou pokračovat ve zbavování se vedlejších či doplňkových podniků, v zásadě stále odolávají komplexní racionalizaci, přičemž se dovolávají toho, že se nemohou zbavit nadbytečných výrobních kapacit, dokud budou muset udržovat nadbytečnou zaměstnanost.
Tvrdí, že “tržní síly” časem vyřeší jejich ztrátové podniky.
Ale bez dalších a silnějších signálů ze strany presidenta Kima, že další velká vlna nezaměstnaných bude podpořena vládními opatřeními, je velmi nepravděpodobné, že samy chaeboly budou moci pro restrukturalizaci udělat více.
Odbory byly zrovna tak nepříjemné, jako bossové chaebolů.
Dva milióny lidí jsou dnes bez práce, plných 9% pracovní síly, a to už je pro vládu hrůzné číslo.
Proto, aby bylo možné prosadit průmyslový smír, president Kim vytvořil krizovou Tripartitní komisi, v níž byli zastoupeni představitelé pracujících, podnikatelů a vlády, s jejíž pomocí pak vláda mohla vystupovat jako prostředník mezi pracujícími a podnikateli při řešení konfliktních otázek zaměstnanecké politiky.
Protože se ale stala masová nezaměstnanost realitou, vystoupila radikální Korejská konfederace odborových svazů pracujících z Komise.
To poté pobídlo umírněnou Federaci korejských odborových svazů pracujících, aby se k ní připojila a rovněž vystoupila.
A tak pracující nechrání žádná síť sociálního zabezpečení a vláda dospěla k přesvědčení, že je téměř nemožné udržet odbory coby partnery ve svém korporativistickém modelu.
Vztahy se Severní Koreou stále zůstávají hlavní prioritou, a jako vždy v minulosti, největším nebezpečím.
Existuje ale například smělý program, umožňující plavbu lodí ke svaté hoře Kumkang na Severu, jenž umožnil přes 40.000 Jihokorejcům navštívit toho věhlasné poutní místo, poprvé od roku 1945.
Zdali toto tání ponese další ovoce odvisí jen od Severu a dalšího pokračování politiky zmrazených jaderných testů a zkoušek raket.
Navíc, bývalý americký ministr obrany William Perry je nyní pověřen všestrannou revizí společného americko-jihokorejského přístupu k Severní Koreji.
Ovšem ambiciózní reformy domácí a zahraniční politiky vyžadují veřejnou i politickou podporu.
President Kim se už letos musí rozhodnout, zdali dodrží či nedodrží slib, který učinil společně s ministerským předsedou Kim Jong Pilem, že přemění Koreu a zavede v ní parlamentní systém vlády.
Vzhledem k tomu, že jeho presidentská strana kontroluje pouhou třetinu křesel Národního shromáždění, bude zapotřebí nalézt novou vládní koalici. A to bude nadlidský úkol, neboť politické strany jsou v současné době hluboce rozděleny svými regionálními zájmy.
President Kim ale plně využil všech svých presidentských pravomocí, aby dovedl reformy do současného stavu.
Měl by se proto nyní některých z těchto pravomocí vzdát, proto, aby bylo možné prohloubit demokracii v Koreji, či nikoliv, je tou nejriskantnější otázkou, kterou nyní musí vyřešit.
Schůzka dvou Kimů: a co dál?
PCHJONGJANG: Taje konečně poslední ledovec studené války?
Summit mezi jihokorejským prezidentem Kim Te-džungem a severokorejským “nejdražším vůdcem” Kim Čong-ilem dal oběma stranám korejského poloostrova naději, že pětapadesát let trvající období studených i vznětlivých válek se chýlí ke konci.
Vzhledem k tomu, že Korejský poloostrov je v současné době jedním z nejvýbušnějších míst planety s vysokým rizikem použití jaderných zbraní ze strany Severní Koreje, mohl by z případného uvolnění vztahů mezi oběma zeměmi vytěžit celý svět.
Kim Te-džungova návštěva Severní Koreje dala Kim Čung-ilovi historickou příležitost sdělit celému světu, že Severní Korea je připravena rozbít skořápku izolace, do níž se sama uzavřela.
Veřejným a tolik dramatickým podáním ruky a objetím s jihokorejským prezidentem dal severokorejský vůdce otevřeně najevo, že proces normalizace politických a ekonomických vztahů mezi oběma Korejemi myslí vážně.
Vřelost jeho uvítání byla pro celý svět znamením, že Severní Korea se vskutku otevírá; a pro Severokorejce byla důkazem, že jejich vláda se opravdu hodlá změnit – jak, to se ovšem stále neví – neboť si uvědomuje, že v rapidně se globalizujícím světě musí přežít.
V Kim Čong-ilově jednání byla kromě toho zjevná snaha předvést se jako vážený a racionální vůdce, nikoli jako onen bezútěšný a uzavřený samotář, o kterém se píše v novinách.
Oba Kimové se v zásadě dohodli na tom, že budou ve svém konání směřovat ke znovusjednocení, a to “nezávisle” na vnějších vlivech, a že budou hledat oboustranně přijatelný kompromis mezi jihokorejskou představou severo-jižního společenství či “konfederace” a severokorejskou ideou “federace s omezenými pravomocemi”.
Slíbili, že pomohou rodinám rozděleným demilitarizovanou zónou, aby se mohly po půlstoletí opět setkat, a přislíbili podpořit vzájemnou výměnu v různých oblastech včetně ekonomické spolupráce.
Tyto záležitosti by měla mít na starosti pravidelná korejsko-korejská vládní zasedání.
Tato prohlášení sice mohou znít jako tradiční závan dobré vůle, jehož jsme svědky na konci všech podobných schůzek, velmi otevřená gesta obou vůdců však jsou, zdá se, pravým impulsem k posunu vpřed.
Skutečnou zkoušku toho, jak daleko a rychle tento proces může zajít, lze očekávat ve chvíli, kdy – jestli vůbec – se Kim Čong-il odhodlá oplatit návštěvu svého protějšku návštěvou Soulu, jak slíbil, že učiní, “až přijde vhodný čas”.
Signalizuje Kim Čong-il opravdu nějakou zásadní změnu?
Je připraven stáhnout své jednotky z demilitarizované zóny a rozebrat desítky tisíc děl, která jsou s to udeřit na Soul?
Je připraven vyhovět požadavku zmrazení vývoje nukleárních zbraní a zajistit, aby Severní Korea nevyvážela, nevyvíjela ani nepoužívala balistické střely?
Dokud totiž bude v Severní Koreji existovat riziko a nebezpečí výroby a použití nukleárních zbraní a balistických střel, zůstane Korejský poloostrov potencionálním zdrojem konfliktu.
Formálně vzato jsou ještě dnes obě země ve válečném stavu.
Za těchto podmínek je ještě zcela předčasné hovořit o odchodu amerických jednotek.
Přestože tyto svízelné body přetrvávají, lze se k nim dnes stavět s větší důvěrou, poněvadž už není třeba pochybovat o tom, kdo skutečně vládne v Severní Koreji: Kim Čong-il byl a je všudypřítomný, a to nejen na nedávno skončeném summitu.
Vychází totiž najevo, že právě on plně stál za politikou angažovanosti iniciovanou americkým prezidentem Clintonem a japonskou vládou poté, co Severní Korea v srpnu 1998 zkušebně odpálila balistickou střelu se střední délkou doletu.
Když nyní Kim Čong-il začíná normalizovat vztahy se svým jižním sousedem, získává spolu s tím větší moc při jednáních nejen s Jižní Koreou, ale také se Spojenými státy, Japonskem, Čínou i Ruskem.
Má-li mu ovšem jeho snaha přinést skutečné plody, musí pokračovat v přeměně image Severní Koreje z “nezvedence” na normální stát.
Důkazem, že USA dosavadní kroky vítá, je fakt, že Clintonova vláda rozhodla o tom, že dříve oznámený záměr zrušit obchodní sankce na severokorejský vývoz opravdu vstoupí v platnost.
Další vývoj po vrcholné korejsko-korejské schůzce není tedy jen úkolem obou Kimů.
Prvním zásadním úkolem, jenž stojí před jihokorejskou vládou, je přimět Spojené státy ke spolupráci na programu posílení “koreanizace” poloostrovních záležitostí.
Vzhledem k rostoucí ekonomické rivalitě v posledních letech to nemusí být zrovna snadný úkol.
Je ovšem životně důležité oddělit proces korejských mírových jednání od čínsko-amerického a rusko-amerického soupeření, zejména pokud jde o palčivé otázky programu americké vojenské obrany typu NMD a TMD, jež Amerika zvažuje.
Také Čína a Rusko si v Severní Koreji pěstuje svá želízka.
Koncem května se v Pekingu konala tajná návštěva Kim Čung-ila, snad s cílem přesvědčit jej, aby se summit konal tam a vyšachovat tak Spojené státy z pozice hlavního aktéra na poloostrově.
Ruský prezident Vladimir Putin se chystá navštívit Pchjongjang v červenci, aby tam hledal podporu pro své výhrady vůči Američany navrhovanému protiraketovému štítu.
A v době, kdy ony dvě největší asijské země okopávají půdu pod Kim Čong-ilem, hledá cestu do Pchjongjangu k jednáním o raketách také Washington a Tokio by rádo se severem Koreje znovu navázalo diplomatické styky.
Amerika a Japonsko pomohly Severní Koreu dotlačit k rozhovoru s Jižní Koreou.
Je povinností Jižní Koreje, aby obě tyto vlády detailně informovala o svém snažení získat vliv na poli korejsko-korejského usmíření.
Poněvadž role Číny stoupá, je důležité, aby Spojené státy a Čína obnovily svůj strategický dialog a společným dílem přispěly k oddělení záležitosti severokorejských střel od komplexního problému protiraketové obrany.
Dva Kimové přiblížili Korejský poloostrov míru mnohem více, než by kdo ještě před týdnem věřil.
Jejich snaha však musí mít podporu ostatních mocností, jež mají na obou Koreách zájem.
Sluneční politika na dně
V námořní bitvě mezi Severní a Jižní Koreou kleslo minulý týden ke dnu mnohem víc než jen jihokorejská fregata.
Ke dnu klesla nejspíše také takzvaná ,,sluneční politika", tedy politika sblížení se Severní Koreou, která se ještě nedávno zdála být vrcholným politickým úspěchem funkčního období jihokorejského prezidenta Kim Te-džunga.
Od doby, kdy se Kim Te-džung a severokorejský vůdce Kim Čung-il setkali ve zbídačelém severokorejském hlavním městě Pchjongjangu, uplynuly dva roky.
Kim Čung-il do dnešního dne svou slíbenou návštěvu Soulu neopětoval.
Z toho plyne, že severokorejské nepřátelství vůči Jihu pokračuje z nezmenšenou silou.
Proč?
O tom lze jen spekulovat. Severokorejská armáda zřejmě odmítá jakoukoli skutečnou změnu, poněvadž přežití tamního režimu závisí na její strategii ,,armáda především".
Dokud bude strážcem severokorejského režimu severokorejská armáda, nebude Kim Čung-il mít moc změnit domácí a zahraniční politiku své země.
Na Jihu se náruživě diskutuje o příčinách agresivního chování severní části poloostrova.
Možná Severní Korea chtěla narušit fotbalové mistrovství světa, které Jižní Korea spolupořádala s Japonskem a ve kterém jihokorejský tým zaznamenal nevídaný úspěch.
Přijatelnější vysvětlení je ale takové, že Sever chtěl takto dát Jihu najevo, že ignorování ze strany Jižní Koreje, USA, Číny a dalších zúčastněných stran už nehodlá tolerovat.
Ať už byly pohnutky severokorejského režimu jakékoliv, jedna věc je jistá: Severní Korea nemíní nijak prezidentu Kim Te-džungovi pomoci uchovat ,,sluneční politiku" jakožto jeho politické dědictví poté, co v únoru příštího roku opustí svůj úřad.
Pod bodem mrazu jsou rovněž severokorejské vztahy s USA.
Těsně před námořní srážkou vyslala Bushova vláda do Pchjongjangu asistenta ministra zahraničních věcí Jamese Kellyho, aby vysondoval, jak je na tom Severní Korea se šířením raketových a jaderných zbraní a konvenčními vojenskými silami.
Z návštěvy nevzešlo vůbec nic.
Je to tedy poměrně znepokojivý trend.
V únoru americký prezident zařadil Severní Koreu do ,,osy zla" a v březnu ji Pentagon označil za možný cíl preventivního jaderného útoku, zaútočí-li proti Jižní Koreji.
V dubnu Bushova administrativa odmítla uznat prohlášení, že Severní Korea dodržuje dohodu z roku 1994 o zmrazení svého jaderného zbrojního programu.
Teď Amerika Severní Koreu žádá, aby přistoupila na inspekci Mezinárodní agentury pro jadernou energii na jejích jaderných základnách.
USA chtějí zjistit, zda Severní Korea náhodou neskrývá materiál na výrobu jaderných zbraní, a to ještě předtím, než jihokorejští dělníci začnou klást základy dvou jaderných reaktorů na lehkou vodu, které byly Severu dohodou z roku 1994 přislíbeny.
Severní Korea musí kromě toho v brzké době prohlásit, zda bude po roce 2003 pokračovat v deklarovaném moratoriu na testování balistických střel.
Na rozdíl od Clintonovy administrativy, která styky se Severní Koreou viděla jako cíl sám o sobě, Bushova administrativa se soustřeďuje na prevenci prodeje severokorejských raket do rizikových zemí jako Írán, na splnění mezinárodních závazků ohledně jaderných záruk a na snížení konvenčních vojenských sil podél hranice s Jižní Koreou.
Americe jde vlastně o jakési ,,podmíněně provizorní styky" se Severní Koreou, jež jsou součástí její globální kampaně proti mezinárodnímu terorismu a zbraním hromadného ničení.
,,Sluneční politika" ovšem ztrácí také na poli domácí jihokorejské politiky.
Jednostrannost a úpornost, s nimiž prezident Kim a jeho tým přistupovali k otevírání se Severu, dokázaly jihokorejskou společnost ve věci, k níž se dosud stavěla velmi jednotně, rozdělit na dva názorové tábory.
Odpůrci Kimovy politiky přitom poukazují na to, že Jih dělá ústupky, za které od Severu nikdy nic nedostane.
Minulý měsíc, v průběhu kampaně před volbami do místní samosprávy, kandidát opoziční Velké národní strany na úřad prezidenta Li Chou-čchang opakovaně vyzdvihoval princip reciprocity a přislíbil, že zruší dohodu ze summitu ,,Kim/Kim", pokud Kim Čung-ilova vláda bude trvat na tom, aby Jih akceptoval podmínky Severu pro konstitucionální budování sjednocené Koreje.
Odpůrci prezidenta Kim Te-džunga ve volbách s převahou zvítězili, což jasně svědčí o neoblíbenosti politiky stávajícího prezidenta.
Není pochyb o tom, že námořní konfrontace, v níž přišli o život čtyři jihokorejští námořníci, dále pošramotila důvěryhodnost prezidenta Kim Te-džunga a jeho politiky vůči Severu.
Prezident si sice sám vyžádal omluvu, ale Sever jen obvinil Jižní Koreu, že proti němu vyvolala ozbrojenou provokaci.
Pokud Sever svůj postoj nezmění, prezidentovy snahy držet se ,,sluneční politiky" budou v očích jihokorejské veřejnosti den za dnem slábnout.
Tento přístup značně ztíží úsilí budoucího prezidenta - nehledě na to, kdo jím bude - přivést ,,sluneční politiku" zpátky k životu, ať by sebevíc chtěl.
,,Sluneční politika" - ačkoli to vypadá, že brzy zajde na úbytě - nebyla vůbec marná.
V prvé řadě otevřela Severní Koreu Jižní Koreji a zbytku světa.
V důsledku tohoto vývoje Severní Korea vstoupila do mezinárodního systému a její závislost na Jižní Koreji, USA, Číně a dalších dárcích se prohloubila.
Na druhé straně je ale pravda, že toto postupné otevírání se světu chování Severní Koreje nijak zásadně nezměnilo.
Čína nesmí jen hrát roli zprostředkovatele
Beznaděj je v diplomacii nebezpečná.
Poslední jednání Severní Koreje však uvrhuje do beznaděje velkou část Asie.
Najít diplomatické řešení severokorejského jaderného problému je nyní schopna pouze Čína, která však dlouho odmítala napnout své diplomatické svaly.
Otázka, již si kladou všichni od Tokia po Soul a od Washingtonu po Moskvu, tedy zní: začne Čína jednat včas?
Čínský vliv na Severní Koreu je bezprecedentně silný.
Čína udržuje svého stále zoufalejšího souseda ,,na přístrojích" tím, že mu poskytuje většinu zahraniční nepotravinové pomoci a energetických zdrojů.
Aby si však KLDR nezačala myslet, že její snaha o získání jaderných zbraní je samozřejmou věcí, musí Čína dělat více než jen hrát roli zprostředkovatele mezi Severní Koreou a USA, jak tomu bylo doposud.
Místo toho musí Severní Koreu vyzvat, aby zastavila své aktivity vedoucí k vývoji jaderných zbraní a vrátila se k šestistranným jednáním se Spojenými státy, Japonskem, Čínou, Jižní Koreou a Ruskem, která před několika týdny ztroskotala.
Poslední vývoj nasvědčuje tomu, že severokorejská jaderná hrozba je den ode dne vážnější.
Před dvěma týdny Severní Korea oznámila, že se jí v červnu podařilo obohatit asi 8.000 vyhořelých jaderných palivových článků, takže nyní disponuje ,,jadernými zastrašovacími prostředky". To naznačuje, že Kim Čong-ilův režim možná nyní skutečně vyrábí atomové bomby.
Nejenže dává Severní Korea najevo pramalý zájem o uspořádání dalšího kola šestistranných rozhovorů, po němž volá Bushova administrativa i další účastníci, ale nyní chce také z těchto rozhovorů vyloučit Japonsko.
Kim Japonce obviňuje, že do rezoluce o jaderné otázce zanášeli zbytečné překážky a komplikace, když poukazovali na citlivou otázku únosů japonských občanů Severní Koreou.
To však nelze označit za nic jiného než za odvádění pozornosti.
Je nepředstavitelné, že by multilaterální jednání mohlo vyústit v průlomové diplomatické řešení, dokud se Severní Korea aktivně angažuje v programu vývoje jaderných zbraní.
Nyní již musí být každému zřejmé, že je Pchjongjang odhodlán ponechat si svůj jaderný program, aby získal od USA hodnověrné záruky, že jeho bizarnímu a represivnímu režimu bude umožněno přežít.
Pokud Amerika nevyhoví severokorejské žádosti o uzavření paktu o neútočení a ukončení ,,nepřátelské" politiky, Kimův režim si pravděpodobně svůj jaderný program ponechá jako nejúčinnější odstrašující prostředek proti případnému preventivnímu útoku USA - který Bushova administrativa odmítá vyloučit.
Americké vojenské vítězství ve válce v Iráku pravděpodobně ještě posílilo odhodlání severokorejského režimu spolehnout se na jadernou kartu jako na základní prostředek zajištění vlastního přežití.
Tento fakt by však neměl nikoho překvapovat: pro severokorejský režim byla snaha stát se vojenskou mocností vždy ,,první prioritou" ve státním rozpočtu.
To je v přímém protikladu s politikou, kterou vedou Čína a Vietnam, dvě další komunistické mocnosti v Asii.
Vedení obou těchto států klade ve strategiích národního rozvoje vojenskou sílu až na poslední místo.
Pro USA by bylo obtížné změnit nejvyšší prioritu vlastní strategie národní bezpečnosti - totiž prevenci terorismu a boj proti šíření zbraní hromadného ničení -, zvláště když se další jaderná hrozba rýsuje v Íránu.
Pokud jde o snahu zabránit šíření jaderných zbraní na Korejském poloostrově, Spojeným státům se až dosud dařilo udržet v této otázce shodu s Čínou, Japonskem, Ruskem a Jižní Koreou.
Ve své vůbec první společné deklaraci vyzvali čínský premiér Wen Ťia-pao, japonský premiér Džuničiró Koizumi a jihokorejský prezident Ro Mu-hjon jako hosté summitu sdružení ASEAN, který se konal 8. října na Bali, k vytvoření bezjaderného Korejského poloostrova.
Všechny strany si uvědomují, že neúspěch této snahy by s největší pravděpodobností vyústil v jadernou řetězovou reakci za účasti Japonska, Jihokorejské republiky a možná i Tchaj-wanu, které by nastartovaly vlastní program vývoje jaderných zbraní.
Tento scénář je pro Čínu nejhorším snem.
Otázkou tedy zůstává, co může Peking učinit, aby zmrazil - a pokud možno i zvrátil - severokorejský jaderný program.
Samotná Čína se ocitá v choulostivé situaci, neboť ji na jedné straně motivuje touha zamezit neřízenému zhroucení Severní Koreje, na straně druhé pak prvořadá potřeba prohloubit hospodářské vztahy s USA, Japonskem a Jižní Koreou.
Právě proto se Čína v Radě bezpečnosti OSN postavila proti jakékoliv vojenské akci nebo sankcím vůči Severní Koreji, pro niž během korejské války v letech 1950-53 obětovala téměř milion vojáků.
Zastavení severokorejské snahy stát se další deklarovanou jadernou mocností je bytostně v čínském národním zájmu.
Úspěch Číny na tomto poli by nejen pozvedl její mezinárodní prestiž, ale zároveň by nesmírně přispěl k posílení regionální stability a prosperity v celé východní Asii.
Totéž platí o údajném záměru některých vlád EU dosáhnout toho, aby byla koncepce takzvaného „privilegovaného partnerství“ výslovně začleněna do rámce jednání jako alternativa plného členství.
Tento návrh byl diskutován loni v prosinci na schůzce Evropské rady a byl odmítnut, což vedlo ke zmínce o „jednání s otevřeným koncem“ v závěrečném usnesení Rady.
Tato formulace – nepoužitá u žádného předchozího kola rozšíření – mohla sice jít Turecku proti srsti, ale nakonec byla přijata jako onen typ konstruktivní nejasnosti, jenž se v mezinárodní diplomacii tak často využívá.
Ze samotné podstaty jednání o přistoupení je nicméně zřejmé, že cílem musí být plné členství.
Bez této vyhlídky by žádná kandidátská země neprošla bolestivým procesem přijímání desítek tisíc pravidel a nařízení, jež obsahuje acquis communautaire (soubor práva EU).
Zajistit, aby tak učinila, je konec konců hlavním smyslem přístupových rozhovorů.
Je navíc těžké si představit, jaké výhody by bylo možné Turecku v rámci „privilegovaného partnerství“ nabídnout, aby přesahovaly jeho dlouhodobý status přidruženého člena EU.
Celní unie uzavřená před deseti lety umožňuje volný obchod se vším zbožím, kromě zemědělského.
Turecko je zváno na schůzky Rady, může se účastnit různých programů EU a projevů společné evropské zahraniční politiky a coby člen NATO je partnerem bezpečnostní spolupráce EU-NATO.
Konečně, jako všechny kandidátské země přijímá Turecko také finanční a technickou pomoc na podporu probíhajících reformních programů.
Kromě plného členství jen stěží existuje v případě tureckého vztahu s EU prostor pro přidanou hodnotu.
Komisař pro rozšíření Olli Rehn to vyjádřil se vší potřebnou jasností:  „Budeme-li se držet toho, co jsme si sami rozhodli na nejvyšší politické úrovni v Evropské radě, což bychom měli, jsem uvážlivě přesvědčen, že jednání budou zahájena 3. října.“
Tento výrok je ke cti Evropské komise a není třeba k němu mnoho dodávat, kromě zdůraznění toho, že je zodpovědností vlád EU, aby s Tureckem jednaly se spravedlností, již si zasluhují všechny kandidátské země.
Ustupování od formálních rozhodnutí a závazků či přidávání překážek na poslední chvíli by proměnilo věrohodnost Unie ve frašku.
Jednání proto musí 3. října začít.
Za Kosovo nese odpovědnost Evropa
Bohužel stále nemůžeme udělat tečku za neblahým konfliktem, jenž vedl k tolika tragédiím a až příliš dlouho byl jednou z příčin nestability na Balkáně.
Problém nevymizí, protože se Srbsko nadále odmítá smířit s novou realitou a dělá vše, co je v jeho silách, aby zabránilo normalizaci vztahů.
Na příkaz srbské vlády odmítají kosovští Srbové, kteří představují přibližně 5% obyvatel Kosova, spolupracovat s kosovskou vládou a misí EU.
Tím sami Srbové paradoxně brání rychlému zajištění rozsáhlých práv pro menšinové komunity, které předpokládá Ahtisaariho plán a jež by jim přinesly normální a bezpečný život.
Na mezinárodní úrovni se pak Srbsko – se silnou podporou Ruska – aktivně angažuje na blokování vstupu Kosova do Organizace spojených národů i dalších celosvětových či regionálních organizací.
Lze jen těžko pochopit, čeho chce Srbsko dosáhnout.
Nikdo nepopírá, že být oddělen od části vlastního území je pro kterýkoliv stát bolestná záležitost, i když toto území obývá v převážné míře odlišná etnická skupina.
Přesto lze v nedávné minulosti nalézt příklady, kdy se toho dosáhlo cestou konsensu.
Poté, co brutální chování Miloševićova režimu v 90. letech – včetně represí, masivního porušování lidských práv a rozsáhlého vyhánění kosovských Albánců – přimělo NATO k intervenci a OSN k převzetí správy země, stal se návrat k srbské nadvládě nemyslitelnou věcí.
Dnešní demokratičtí představitelé Srbska musí pochopit, že ztráta Kosova – za kterou oni sami nemohou – je nezvratnou realitou, s níž se musí vyrovnat.
Současnou odmítavou politikou dosáhnou pouze zbrzdění tolik potřebné stabilizace regionu po rozpadu Jugoslávie a ještě více ztrpčí život Kosovu a jeho obyvatelům.
Nebylo by moudřejší podat nově zrozenému státu pomocnou ruku, přetavit nevraživost v přátelství, a zabezpečit tak budoucí přítomnost Srbů v Kosovu?
Kosovo je především evropský problém a EU nese hlavní zodpovědnost za to, aby ho proměnila v úspěch.
Je politováníhodné, že neschopnost unie dohodnout se na společné politice nejen oslabila její roli na mezinárodní úrovni, ale stala se také hlavní překážkou rozhodného postupu v Kosovu samotném.
Pět členských států, které nadále odmítají uznat Kosovo, by si mělo uvědomit, že jejich postoj povzbuzuje ty, kdo odmítají jakkoliv spolupracovat s misí EU a brání jí v činnosti.
Pro umírněné síly v Srbsku je navíc kvůli nim neskonale obtížnější přizpůsobit se nové situaci.
Pouze jednotný postoj EU v kombinaci s vědomím, že vstup Srbska do unie je nemyslitelný, dokud nebude tento konflikt zcela vyřešen, může postupem času vést ke změně postoje jak na straně obyčejných Srbů, tak i na straně jejich vlády.
Kosovo naopak potřebuje jasnou evropskou perspektivu a pohotovou pomoc, aby se vyrovnalo s hrozivými problémy, kterým dnes čelí.
Momentálně chybí obojí.
Nikoho by neměl zmást relativní klid, který dnes v Kosovu panuje.
Nedávné tragédie na Balkáně ukázaly, že dlouhodobě neřešené problémy dříve či později přerostou v otevřený konflikt, jehož náklady jsou nepřijatelné pro všechny.
Na sebeuspokojení není čas.
Ti, jichž se to týká, by si měli vzít k srdci slova, která americký prezident Barack Obama pronesl ve své inaugurační řeči: „Doba, kdy jsme všichni stáli na svém, kdy jsme chránili úzkoprsé zájmy a odkládali nepříjemná rozhodnutí – tato doba rozhodně skončila.“
Indická agonie
Jelikož obyvatelé tohoto podsvětí neznají vlastenectví ani morálku, snadno se nechají zlákat do spolku s teroristy, zvláště když mají důvod cítit ukřivděnost.
V Bombaji tvoří velkou část těchto lidí muslimové, kterým byl v „oficiální“ ekonomice upírán prostor a u nichž se za posledních 50 let vyvinuly silné partikulární zájmy.
Detaily o ukrutnostech v Bombaji, kde teroristé zabili přes 100 lidí, stále přicházejí.
Víme však, že nejméně 30 mužů vyzbrojených útočnými puškami AK-47 a granáty drželo v šachu obchodní a finanční centrum Indie a vybíralo si za cíl Indy i cizince, zejména pak Američany a Brity.
Je pravděpodobné, že tato operace byla řízena z Pákistánu prostřednictvím Laškare tájiba, teroristické organizace, kterou drží při životě nenávist vůči sekulární Indii a podporují ji stínové pákistánské agentury i ulice.
V krvi a dramatu událostí by nám však mohl uniknout jeden podstatný prvek tohoto příběhu.
Útoky byly operací, která musela vyžadovat několikaměsíční plánování: útočníci použili těžké zbraně, mobilizovali malou armádu, prozkoumali cíle, zorganizovali dopravu a identifikovali slabá místa.
Uvedli do pohybu plán útoku, který zahrnoval stovky lidí, avšak mohutná infrastruktura indické vlády přesto nic neodhalila.
Šéf indické protiteroristické jednotky Hemant Karkare (který během nočních bojů přišel o manželku) obdržel z nedalekého města Pune výhrůžky smrtí, avšak jeho vlastní jednotka se je neobtěžovala prověřit, poněvadž se právě pilně účastnila hrátek ve prospěch svých politických pánů.
Sebeuspokojení a politika tak poskytly teroristům větší ochranu, než jakou jim kdy mohly poskytnout mlčení či maskování.
Útoky každopádně představují víc než jen selhání policejní práce.
Představují kolaps vládnutí – jsou výplatou za hříchy administrativní neschopnosti a politického zneužívání.
Indie je houževnatý stát.
Nikdo by si v tomto směru neměl dělat iluze.
Odrážela a odráží muslimské teroristy v Kašmíru, sikhské teroristy v Paňdžábu, křesťanské teroristy v Nágálandu a hunduistické teroristy v Ásámu i po celé zemi.
Chápe, že z hříchů hrstky lidí nelze vinit celou komunitu.
Vzhledem k neschopnému vládnutí, zejména v průběhu posledních tří let, však Indii hrozí, že degeneruje v měkký stát.
Místo aby se stala mezinárodním vůdcem v celosvětové válce proti terorismu, propadá se do zoufalství setrvalé oběti.
Pokud jde o počet lidí zabitých každoročně při teroristických útocích, zaostává Indie pouze za Irákem.
Před třemi lety v Dillí sdělil indický premiér Manmóhan Singh poněkud samolibě americkému prezidentovi Georgi W. Bushovi, že se indičtí muslimové nepodílejí na žádných teroristických činech.
Z toho vyplývalo, že integrace muslimů do indické společnosti proběhla úspěšně. Také muslimové podle Singha těží z předností demokracie, kterýžto závěr Bush šťastně zopakoval.
Žádný terorista se však Singhovým výrokem rozhodně nenechal ošálit a někteří si možná jeho sebechválu vyložili jako výzvu k činu.
Já jsem Ind a muslim a na obojí jsem hrdý.
A stejně jako kterýkoliv jiný Ind dnes i já pociťuji vztek, zmar a sklíčenost.
Mám vztek na šílené válečníky, kteří napadli Bombaj.
Cítím zmar nad neschopností mé vlády v Bombaji a Dillí, která je hluchá k trýzni mých spoluobčanů.
A skličují mě škody napáchané na ideji Indie.
Putinova archa
Nedávno jsem po pěti letech navštívil Moskvu.
Město mi připadalo jiné a neznámé a zapůsobilo na mě svou schopností se měnit.
Dny, které jsem v Rusku strávil, tvořily oficiální schůzky, hodiny ztracené v dopravních zácpách a večery strávené s přáteli, kteří mi chtěli ukázat to nejlepší z moskevského nočního života.
První volný večer jsem byl pozván do podniku nazvaného „Šinok“.
Místo se v mnoha rysech podobalo etnickým restauracím kdekoli na světě.
Bohatě byly zastoupeny různé ukázky kýče, v tomto případě ukrajinského.
Výzdoba interiéru ale měla jeden unikátní prvek – falešnou zeď s okny, která oddělovala část restauračního sálu.
Za zdí byly kulisy venkovského dvorku.
Tuto nápodobu hospodářského dvora obývala skutečná kráva a kuřata a husy.
Občas se objevila stařena v tradičním oděvu a zvířata nakrmila.
Hosté vychutnávající boršč a pirohy ji spokojeně sledovali při práci. „Zaměstnává ji restaurace,“ vysvětlil mi můj známý. „Krmí zvířata a sedí na dvorku, aby vytvářela lidovou atmosféru.“
Šinok byl pouhou předehrou k dnešní nové vlně moskevské pohostinské kultury.
Několik dní nato jsem navštívil další etnický lokál, nazvaný „Bílé slunce pouště“.
Bílé slunce existovalo už za sovětských časů.
Tehdy se jmenovalo „Uzbekistán“ a nebylo ničím víc než obligátní kulinářskou demonstrací údajně nerozbitného pouta mezi patnácti bratrskými republikami SSSR.
Přestože se interiér restaurace od té doby úplně proměnil, dekorační motivy zůstaly stejné.
Dnes je ovšem zařízení pojmenováno podle populárního sovětského borščového westernu (či „easternu“) natočeného v roce 1969, který se odehrává ve Střední Asii během občanské války roku 1919.
Restaurace je vyzdobena nejen orientálními koberci, ale také portréty filmových hrdinů v životní velikosti, střílejících z kulometů či usazených na bednách s dynamitem.
Představu sovětského „orientalismu“ posilují pohledné číšnice v sexy úborech inspirovaných spíš příběhy tisíce a jedné noci než středoasijskou realitou – ať dobovou, nebo dnešní.
Nejsilnějším prvkem současného moskevského restauračního designu ovšem nejsou etnické motivy, ale sovětská minulost.
Klubová restaurace „Major Pronin“ má výhodnou polohu v blízkosti ústředí KGB-FSB.
Pojmenována je po hrdinovi špatných špionážních románů sovětské éry, jenž také býval terčem posměchu mnoha protivládních anekdot.
Interiér podniku je vyzdoben rozličnými kusy špionážního vybavení.
Hlavní atrakcí je ale střelnice, kde si zákazníci mohou mezi chody vyzkoušet svůj um.
Terče vyobrazují masové vrahy a obchodníky s drogami a jsou na nich nápisy jako „Zachraň ženu“ nebo „Zachraň chlapce“.
Vprostřed zdi je terč představující Světové obchodní středisko v New Yorku a blížící se letadlo a u něj je nápis „Zachraň Ameriku“.
Nový klub nazvaný „Zóna“ – podle ruského slangového označení pro koncentrační tábor – je navržen tak, aby vzbuzoval pocit života v gulagu.
Oživit děsivou atmosféru gulagu se usilovně snaží štěkající vlčáci, přísné stráže a číšníci ve vězeňských uniformách.
Ani na ruskou literaturu se nezapomíná.
Zatímco restaurant „Puškin“ na Tverské třídě nedaleko pomníku velkého ruského básníka se snaží navodit „aristokratickou atmosféru“ počátku devatenáctého století, bar a restaurace „Gogol“ ve Stolešnikově uličce je pokusem o obrození sovětské instituce nazývané „rjumočnaja“. „Rjumka“ je pohárek na vodku, z nějž se vyčerpaní proletáři mohli posilovat.
Jistě, „rjumočnaja“ neměla s Nikolajem Gogolem nic společného, avšak zařízení pojmenované po slavném spisovateli má své vlastní kluziště, kam jednou za den vyjede muž převlečený za Gogola.
Když jsem se vrátil do Washingtonu, šel jsem na večeři s jistým americkým politikem, který se právě vrátil z Petrohradu.
Jeho ruští hostitelé pro něj jako zvláštní poctu uspořádali prohlídku Strelny, onoho „ruského Versailles“, jež bylo nedávno vzkříšeno z trosek, aby se stalo petrohradským sídlem prezidenta Vladimíra Putina.
Američana palác neokouzlil.
Množství mramoru použitého při renovaci působilo přehnaně a zdálo se, že chápání toho, v čem spočívá přepych, odpovídá standardům zájezdních hostinců.
Vzrušení ruští hostitelé se Američana neustále ptali na jeho názor na palác.
Ten po celou dobu prohlídky odpovídal zdvořilými výkřiky jako „Nádherné!“ či „Úžasné!“.
Konečně se dostali na půdu.
Tady se Američan přece jen nadchl.
Půda prezidentského sídla je upravena jako vnitřní prostor lodi ze sedmnáctého století. „Naposledy jsem něco takového viděl v jedné hamburské pivnici v šedesátých setech,“ vysvětlil mi politik.
Jak dokonalé, pomyslel jsem si, když jsem si představoval, jak ruský prezident stoupá po schodech na půdu svého paláce, aby hrál úlohu Petra Velikého.
Tak jako hosté restaurace ve stylu ukrajinského venkova snad i Putin svou půdní archu shledal jaksi podvědomě uklidňující.
Historická vlna mimo jeho kontrolu vynesla někdejšího podplukovníka KGB z přítmí až na vrchol moci.
Proud osudu jej ale může stejně náhle odnést pryč.
Co může být pro případné politické vlnobití lepší než mít po ruce archu?
Fotografie ve skutečné velikosti naleznete zde:
Rushdie na ruský způsob
Červen bude na ruských soudech krutým měsícem.
Šestnáctého června odbojný oligarcha Michail Chodorkovskij i jeho „bratr ve zbrani" Platon Lebeděv konečně poprvé předstoupili před soudce měščanského okresního soudu.
Případ bezpochyby upoutá pozornost ruského i mezinárodního tisku.
Pouhý den před zahájením procesu s Chodorkovským však započalo slyšení v jiné věci, která není tak významná.
V tomto případě se nejedná o oligarchy, kteří se snaží vměšovat do politiky, nýbrž o skupinu umělců a kurátorů, jejichž profesní činnost se nečekaně změnila v horký politický brambor.
V lednu 2003 zničila banda ruských pravoslavných aktivistů v Sacharovově muzeu a veřejném centru výstavu s názvem „Pozor!
Náboženství".
Organizátoři výstavy konstatovali, že chtějí upozornit na novou roli náboženských institucí v ruském životě.
Pravoslavným fundamentalistům však umění připadalo rouhačské a urážlivé a někteří z nich výstavu zdemolovali.
V prosinci pak státní zástupci obvinili dva představitele Sacharovova muzea a tři organizátory výstavy z podněcování náboženské nesnášenlivosti.
Všem nyní hrozí až pětileté vězení.
Vandaly naopak představitelé církve oslavovali jako hrdiny.
Veškerá obvinění proti nim byla stažena.
Vandalové měli vskutku vlivné ochránce.
Všichni byli členy sboru svatého Mikuláše v Pyži, jehož arcikněz Alexandr Šargunov je známým radikálním fundamentalistou.
V roce 1997 založil hnutí s názvem Společenský výbor pro morální obrodu vlasti.
V roce 2001 obsahovala webová stránka výboru instrukce, jak zničit „nemravné" poutače tím, že se pocákají barvou.
Stoupenci neváhali a zničili v Moskvě 150 billboardů.
Skupina známých nacionalistických intelektuálů včetně filmového režiséra Nikity Michalkova, výtvarníka Ilji Glazunova a spisovatelů Valentina Rasputina a Vasilije Bělova se poté vytasila s peticí, která výstavu označila za „novou etapu vědomého satanismu".
Umělci napsali, že nepřátelé Ruska mají sklon k ponižování bezmocných „ruských lidí, jejich předmětů uctívání a historických hodnot".
Kdo vlastně jsou tito mocní nepřátelé?
Intelektuálové je neidentifikovali, avšak fašistická politická strana Pamjať (Paměť) nezaváhala.
Výzva zveřejněná na její webové stránce apelovala na pravoslavné křesťany, aby chránili „Ježíše Krista našeho Pána" před „židementy", což je nejurážlivější ruský výraz pro Židy.
Tyto znepokojivé události v uměleckém světě se odehrály na pozadí sílícího nacionalismu a sebevědomí pravoslavné církve v Rusku.
Pravoslavná církev získala v posledních letech značný politický vliv a jen málo politiků si ji dovolí urazit.
Výstava v Sacharovově muzeu se stala předmětem nactiutrhačné mediální kampaně a celá záležitost se téměř okamžitě přenesla do Dumy, kde se nacionalističtí poslanci předbíhali v očerňování umělců a velebení vandalů.
V únoru 2003 schválila Duma dekret, v němž se konstatovalo, že cílem výstavy v Sacharovově muzeu bylo podněcování náboženské nenávisti a urážení věřících a pravoslavné církve.
Státní žalobce dostal příkaz podniknout proti organizátorům akce příslušné kroky, přičemž opatření schválilo 265 z 267 poslanců.
V dubnu 2003 pak Duma odhlasovala zpřísnění zákona proti podněcování náboženské nenávisti tím, že zvýšila trestní sazby za jeho porušení až na pět let.
V prosinci 2003 byl ředitel Sacharovova muzea Jurij Samodurov obviněn z činů „vedoucích k vyprovokování nenávisti a nesnášenlivosti".
Bude-li shledán vinným, hrozí mu až pětiletý trest vězení.
Církevní představitelé po tak krutém trestu nevolají.
V březnu 2004 vydalo oddělení vnějších vztahů moskevského patriarchátu prohlášení, které všechny překvapilo.
V podstatě se v něm tvrdilo, že organizátoři výstavy v Sacharovově muzeu se dopustili spíše administrativního než trestního pochybení.
Rozdíl spočívá v tom, že administrativní přestoupení zákona se netrestá vězením, ale maximálně pokutou.
Toto změkčení církevního stanoviska bylo pravděpodobně důsledkem veřejných protestů v liberálním tisku.
Pogrom v Sacharovově muzeu však vyprovokoval řetězovou reakci podobných útoků na soudobé umění ze strany pravoslavných fundamentalistů, které církev nedokázala kontrolovat.
Výtvarnice Anna Alčuková, jež se na výstavě v Sacharovově centru podílela a později byla obviněna, prohlásila, že pročetla všech čtrnáct svazků důkazů shromážděných státním zástupcem a že jedenáct z těchto svazků tvořily výhradně dopisy „pracujícího lidu", které vyjadřovaly pohoršení nad výstavou a žádaly potrestání umělců.
Téměř žádný z pisatelů přitom výstavu nezhlédl - většina jich pouze podepsala předtištěný dopis. „Dění kolem výstavy diskredituje ruskou pravoslavnou církev, stejně jako fatva odsuzující Salmana Rushdieho k smrti diskreditovala islám," prohlásila vdova po Andreji Sacharovovi Jelena Bonnerová.
Výsledek soudních slyšení lze jen těžko předvídat, ale každopádně poskytne odpověď na otázku, zda Rusové ztratili svobodu uměleckého sebevyjádření, kterou nabyli po pádu komunismu.
Rozčarování z „demokracie ve stylu Borise Jelcina" přimělo prezidenta Vladimira Putina k hledání ideologie založené na nacionalismu a glorifikaci státu.
Putin ji nazývá „řízeným pluralismem".
Jak se dnes ukazuje, Společenský výbor pro morální obrodu vlasti chce být mezi těmi, kdo ho budou řídit.
Globalizace vědy
Víme například, že člověk, který denně vykouří dvě krabičky cigaret, bude mít zhruba o 40 let později vážné problémy s rakovinou.
A věda také předvídá, že pokud silně neomezíme celosvětovou spotřebu ropy a uhlí, bude se klima i nadále oteplovat, což zvýší objem oceánu a způsobí tání obrovského množství ledu v Arktidě i na Antarktidě, které následně povede ke katastrofálnímu zvýšení hladiny moří.
To jsou jen dva z tisícovek příkladů, u nichž má smysl, aby zodpovědní činitelé brali v úvahu, co může věda předpovědět do budoucna.
Přesto jsou vědecká poznání až příliš často přehlížena i v případě rozhodnutí, u nichž je v sázce velmi mnoho.
Tím nechci říci, že by vládnímu rozhodovacímu procesu měli dominovat vědci.
Je věcí politiků, nikoliv vědců, poměřovat relativní náklady a přínosy možností, které se jim naskýtají, a zvažovat je tak, jak uznají při vyvozování závěrů za vhodné.
Například vládě Spojených států dobře slouží organizace s názvem Národní akademie, kterou tvoří tři čestné organizace čítající nejrenomovanější vědce, inženýry a zdravotníky v zemi (jedná se o Národní akademii věd, Národní inženýrskou akademii a Medicínský institut).
Tato nezávislá nevládní organizace produkuje více než 200 zpráv ročně, většinou v reakci na konkrétní požadavky americké vlády.
Tyto požadavky se týkají všeho možného, od otázky zdravotních rizik stopového množství arzenu v pitné vodě až po otázku, jak nejlépe podporovat různé formy vědeckého výzkumu.
Prostřednictvím rigorózního hodnotícího procesu Národní akademie důsledně hlídají, aby se každá zpráva omezovala jen na to, co může na základě důkazů a logiky říci na dané téma věda, aniž by předjímaly rozhodnutí náležící jiným.
Zpráva o pitné vodě například předpovídala četnost výskytu rakoviny močového měchýře, která v konečném důsledku postihne obyvatelstvo vystavené koncentraci 5, 10 nebo 20 ppm (částic na milion) arzenu.
Neříkala již však, jakou maximální koncentraci arzenu by měla vláda uzákonit.
Plné znění přibližně 3000 zpráv zpracovaných akademiemi je k dispozici na internetu (na adrese
Existují však i další důležitá a vědecky založená témata, která vyžadují studie mezinárodních organizací, aby byla všeobecně akceptována.
Velikost trhu, ne země, to je to, co se počítá
ŘÍM: Diskuse o globalizaci a globální ekonomice je prostě nevyhnutelná.
Ale ve stejném okamžiku, kdy jsme svědky růstu světové ekonomiky, zároveň sledujeme i jeho neuvěřitelnou politickou fragmentaci.
V roce 1946 existovalo 76 nezávislých národů, v roce 1992 to už bylo 192.
Z nich více jak polovina vykazovala populaci pod 6 miliónů; 58 zemí mělo méně než 2,2 miliónu; a 35 méně než 2 milióny obyvatel.
Ovšem nezdá se, že by velikost země nějak předurčovala její úspěšnost.
Malé země – řekněme Singapur a Thaiwan – vykázaly velký růst, stejně jako některé velké země.
Například Japonsko, i přes některé nedávné nezdary, nebo v minulých desetiletích Čína.
Existují ale malé země – například Haiti – stejně jako velké – řekněme Nigérie – jejichž ekonomiky jsou na pokraji kolapsu.
Vidíme tedy, že velikost zemí neovlivňuje jejich růst.
Naopak, je to velikost jejich trhů, jež má na jejich růst vliv.
V autarkním, hospodářsky soběstačném systému s mezinárodním obchodem redukovaným na minimum, odpovídá politická důležitost země velikosti jejího trhu, v globální ekonomice je ale trhem celý zbytek světa: zde jsou kategorie velikosti trhu a politického rozměru země každé země zcela nezávislé.
V současné globální ekonomice mohou malé země nerušeně obchodovat s celým zbytkem světa: neexistuje zde žádná výhoda, co se týče velikosti domácího trhu.
V systému volného mezinárodního obchodu mají potřebují malé regiony menší náklady na to, aby se staly nezávislými, z tohoto důvodu také různé etnické, jazykové a náboženské skupiny shledávají, že je mnohem výhodnější se odtrhnout, pokud nemusejí nést náklady na své sebeuvědomění v rámci ekonomiky a trhu, jež jsou příliš malé.
Je zřejmé, že nárůst počtu zemí ve východní Evropě byl primárně způsoben rozpadem Sovětského svazu.
Ovšem mnoho malých zemí této části světa je až příliš malých, a asi by nepřežily, kdyby se bývaly zrodily do méně integrované světové ekonomiky.
Globalizace umožňuje malým postkomunistickým zemí (řekněme Pobaltským státům) jejich existenci i start jejich prosperity, přinejmenším relativně.
Také Česká republika (10 miliónů obyvatel) a Slovenská republiky (5 miliónů), jež se pokojně rozdělily, by bývaly neuspěly, kdyby byly jejich ekonomiky bývaly spoléhaly jen na starý československý trh, a ne na okolní svět.
Není náhodou, že se východoevropské země tolik snaží stát se součástí společného trhu západní Evropy.
Quebec, frankofonní region Kanady, je už mnoho let na pokraji odtržení od Kanady.
Jedním argumentem, který hovoří ve prospěch separatistů, je ten, že nezávislý Quebec bude součástí Severoamerického pásma volného obchodu (NAFTA).
Ne náhodou patří quebečtí separatisté mezi jeho největší zastánce.
Je pravděpodobné, že i v Africe se brzy dočkáme dalších štěpení (snad již brzy v Nigérii?).
Etnické konflikty jsou v této části světa hlavní příčinou politické nestability a rovněž mnoha hospodářských kolapsů: tím, že byla nyní dána šance býti malým a zároveň prosperujícím, byla zároveň odstraněna jedna z hlavních nákladových položek secese.
A tak je možná lepší mít menší země, než větší, zmítané nevyřešenými (a mnohdy neřešitelnými) etnickými konflikty.
Potíž je jen v tom, že ne vždy je snadné oddělit pokojně etnické a náboženské skupiny a překreslit nové hranice.
Nedávné experimenty ve Rwandě a Jugoslávii jsou smutnými příklady.
V tomto závodě mezi hospodářskou integrací a politickým separatismem je Evropa naopak zcela zaujata procesem vlastního sebesjednocování.
Vzpírá se Evropa dějinám?
Abychom byli schopni zodpovědět tuto otázku, je třeba nejprve objasnit to, že zde v zásadě existují dvě možnosti výkladu podstaty Evropské unie.
Jednou z nich je ta, že Evropa právě prochází hlubokou hospodářskou a měnovou integrací.
Druhá říká, že Evropa prochází procesem politického sjednocování, tedy, že se postupně přetváří v něco jako Spojené státy evropské.
Navzdory akceleraci evropské integrace, v mnoha evropských zemích dosud nevymizel vnitřní regionalismus.
Baskové, Katalánci, Vallonové, Skotové, Bretonci, apod. nejsou o nic menšími lokálpatrioty, než byli dříve.
Opak je pravdou.
Proto, zatímco měnové a částečně i politické sjednocování postupuje na celoevropské úrovni stále kupředu, regionalismus, federalismus a separatismu stále přežívají a prosperují.
To také znamená, že první výklad EU je mnohem realističtější: je to sjednocená měnová a hospodářská zóna s maximem politické nezávislosti regionů.
Evropa, jako oblast hospodářské integrace, ale rozhodně není “anti-dějinnou”, tedy za předpokladu, že se nestane pevností, uzavřenou celému zbytku světa.
Zrod Spojených států evropských by na druhé straně byl antihistorickým procesem.
Ve skutečně integrované evropské a globální ekonomice nenajdeme totiž jediný důvod, proč by se národy s rozdílnými jazyky, tradicemi a přednostmi měly unifikovat a koordinovat velké množství jednotlivých hospodářských ekonomik.
Trh si je koordinuje sám, ne bruselští byrokrati.
Malé i velké evropské země mají jen jeden zájem a tím je svobodný a fungující světový trh, a také vnitřní konkurence, aby prosperovaly.
Direktivy Evropského společenství jsou zbytečné.
Jedinou věcí, jenž Evropa skutečně potřebuje, je více tržní svobody a více konkurence, a nikoliv další evropské byrokraty či další úrovně správy, nadřazené státním správám národním, regionálním a místním.
Euro - tak brzo na rozcestí?
ŘÍM: Euro má za sebou jen takových šest sedm týdnů života a evropské hospodářské politiky se sesypaly na hromadu.
Evropa trpí velký veřejným zadlužením, zdaněním, jenž se blíží 50% národního produktu, už roky vysokou nezaměstnaností a jen nevýrazným růstem.
Otázka je proto jednoduchá - jak z toho?
Je tím řešením odklon směrem k měnové rigiditě a velkorysým fiskálním politikám, jinými slovy plíživé odstoupení od Paktu stability EU?
A problém navíc, strategie zaměstnanosti, které navrhuje, mohou omezit strnulost trhu práce jen nepatrně.
Evropa ale nutně potřebuje zcela opačná opatření: více měnové flexibility, fiskální politiky, které budou omezovat zdanění a státní zadlužení, a nakonec i politiky zaměstnanosti, jež zásadním způsobem přiblíží evropské trhy práce tomu americkému.
S tím pak souvisejí následující tři zcela klíčové politiky.
Měnová politika.
Evropská centrální banka (ECB) soustavně sleduje cenovou stabilitu, definovanou jako roční inflaci okolo 1%.
Bez ohledu na velmi citlivou etapu, kterou právě celosvětové hospodářství prochází, hledá ECB způsob, jak položit základy své antiinflační důvěryhodnosti, a to právě v okamžiku, kdy se poprvé za půlstoletí zjevuje přízrak možné deflace.
Dlužníci celého světa čelí riziku bankrotů, které, pokud by se příliš rozšířily, by mohly vést k nesmírně nebezpečné recesi.
Volba ECB, kupodivu, ale upřednostňuje politiky, které jsou více zaměřené na vlastní antiinflační pózu, než zmíněnou deflaci.
Srovnejme nyní evropskou měnovou politiku a kroky, které podniká Amerika.
Její komise kontrolující centrální banku sleduje takovou měnovou politiku, s jejíž pomocí dosahuje toho, že primárně účelové řízení inflace umožňuje, dle přesně určených parametrů, reagovat na změny míry hospodářského růstu.
Tato politika dobře funguje a vede k dlouhodobému stabilnímu a nepřerušovanému růstu.
ECB by se měla vydat podobným směrem.
Tedy, o co bychom se měli snažit v boji s inflací?
Cenový růst, řekněme 3% ročně (místo 1%) přináší jasné dodatečné náklady, ale v Evropě může velmi dobře usnadnit srovnání rozdílů mezi relativními cenami a mzdami.
To neznamená, že by se při kolektivním vyjednávání dohod neměla brát v úvahu inflace, ale pouze to, že na této mikro-úrovni umožňuje malá inflace mnohem větší “flexibilitu” ve srovnatelných reálných mzdách.
Fiskální politika.
Evropa musí omezit své nekryté dluhy a daně.
Jak?
Prostě tím, že omezí primární výdaje, a pak omezí daně.
Ale evropští politici, pravicoví i levicoví, pevně věří tomu, že veřejné výdaje jsou tím pravým motorem růstu.
To je absolutně špatně: ekonomiky rostou s větším množstvím trhů, na které dosáhnou, ne s většími výdaji.
Irsko, evropská země s nejvyšší mírou hospodářského růstu je rovněž jednou z těch, které nejvíce omezily vlastní deficit a veřejné zadlužení, a to právě zásadním omezením výdajů a daní.
Ve všech ostatních evropských zemích se vede diskuse o odstoupení od Paktu stability dokonce ještě než pakt vstoupil v platnost.
Příklad: už dlouho jsme neslyšeli o snížení italského zadlužení (ve vztahu k HNP).
Ve skutečnosti byla italská vláda jednou z prvních, jež podpořily myšlenku hození Paktu stability přes palubu, a musela být Komisí EU pokárána za “příliš optimistické” rozpočtové představy.
Také Německo se již velmi vzdálilo své vlastní antiinflační posedlosti.
Zdá se, že ministr Lafontaine nalezl v inflaci i veřejném zadlužení zalíbení, bez toho, aby myslel na nějaké souvislosti.
Francouzská socialistická vláda i nadále věří, navzdory zcela opačným důkazům, které přináší realita, že obrovský centralizovaný veřejný sektor je kompatibilní s dynamicky se rozvíjející tržní ekonomikou.
Rozšířené představy o velký veřejný investicích financovaných nafouklými deficity, by měly být rychle zapomenuty.
Státní investice do infrastruktury vytlačují investice soukromé a daně, které jsou pak potřebné na jejich profinancování, přinášejí jen další deformace na straně poptávky.
V každém případě, lví podíl veřejných výdajů plyne na důchody, transfery a platy zaměstnancům veřejného sektoru.
Proto bez drastické reformy sociálního státu bude evropská fiskální politika i nadále příliš těžkopádná.
Politika zaměstnanosti.
Snad ob týden vyhlašují evropští ministři nové iniciativy ohledně “politiky zaměstnanosti”.
Většina z nich je k ničemu.
Jediná politika zaměstnanosti, která má nějaký smysl, je ta, jenž omezuje finanční břemeno nákladů na pracovní sílu a zvyšuje její flexibilitu na trhu.
Vezměme v úvahu toto: v Itálii za posledních 10 let náklady na každé pracovní místo dosáhly 1,7 násobku průměrné mzdy; průměr v ostatních zemích EMU dosahuje hodnoty cirka 1,4 a podobné výše, 1,25, se dosahuje také ve Spojených státech.
Tato čísla ale popisují jen část skutečnosti.
Zvyšování příjmových daní ukazuje, že odbory požadují vyšší hrubé mzdy, aby bylo možné kompenzovat pokles čistých mezd vzhledem ke zvyšování daní.
Proto příjmové daně do jisté míry ovlivňují náklady na pracovní síly a přispívají tak ke zvyšování nezaměstnanosti.
V zásadě platí, že průměrná nezaměstnanost v zemích EU se za posledních 10 let udržuje okolo 10%.
A i dnes je stále celkem vysoká, zatímco v USA dosahovala asi 6% a nyní se drží na 4,5%.
Evropa je uvězněna v bludném kruhu: zaměstnaní se děsí jakékoliv větší flexibility a rizika ztráty vlastního zaměstnání.
Ale nezaměstnanost je vysoká díky zdanění a nadměrné ochraně těch, co práci mají, což trhu brání vytvářet nové pracovní příležitosti.
A tak nezaměstnaní volají po větší sociální ochraně, místo toho, aby požadovali větší míru flexibility, a výsledkem je stále se zvyšující fiskální zatížení ekonomiky.
Když jednou bude muset ECB řešit potíže s uvolněnou fiskální disciplínou, velice pravděpodobně zareaguje posílením měnové rigidity a tlakem na politiky, už tak dost zahleděné do pseudovýhod sociálního státu, aby ještě více utráceli a dále zvyšovali daně.
Evropa a její euro stojí na rozcestí.
Jednou možnou cestou je ta, kdy bude ECB pevně trvat na cenové stabilitě a kdy politici hodí fiskální disciplínu za hlavu stejně jako fakt, že tržní ekonomika nemůže fungovat, jestliže je polovina HNP pohlcena daněmi.
Taková kombinace faktorů by donutila ECB, aby byla ještě více strnulejší, a zformovala by ekonomiku, kde jsou zaměstnaní a jejich předáci (odbory) zcela zaujati ochranou existujících pracovních míst a zároveň odstrkováním těch, co stojí mimo, tedy těch bez práce.
Jinou cestou může být redukce fiskálního zatížení sociálního státu a posílení ekonomiky pomocí snižování daní a tím, že se zaměstnaným poskytne místo sociální ochrany větší míra jistoty, že naleznou novou práci, pokud náhodou ztratí tu současnou.
Jestliže si Evropa zvolí tuto cestu, měnová politika by měla kroky, které na ní bude třeba vykonat, usnadnit, už tím, že zajistí alespoň minimální stabilizaci periodicky se opakujících výkyvů, bez toho, že by musela držet nominální úroky na příliš vysoké úrovni.
První cesta znamená jistou eurosklérózu, ta druhá přináší to nejlepší, co mohou USA Evropu naučit.
Dvě tváře ekonomiky
ŘÍM: Italská ekonomika má dvě tváře.
Na jedné straně některé sektory hospodářství demonstrují neobyčejnou míru produktivity a po právu si už vydobyly zasloužené podíly mezinárodních trhů.
Těmito příklady budiž strojní průmyslové podniky ve Venetu a Emilii, v jejichž čele stojí Carararo a Ducati, anebo třeba podnik optické techniky Luxottica na severovýchodě země.
Tyto firmy jsou známy po celém světě a často jsou předmětem nenasytného zájmu ze strany zahraniční konkurence či velkých mezinárodních investorů, jako je například Piaggio a Stefanel.
Na druhé straně potom vidíme, že italská ekonomika jako celek stagnuje: během posledních deseti let Itálie ekonomiky rostla mnohem pomaleji, než byl evropský průměr, který je sám o sobě mnohem níže, než míra hospodářského růstu Spojených států.
Za posledních osm let se ukazatel HNP na hlavu zvýšil, v průměru, v Americe o 3,2% ročně, o 2% v Evropě a o pouhých 1,2% v Itálii.
Jak je možné, že tyto dva ekonomické fakty spolu mohou ladit a v čem spočívá základ takto rozdílných výkonů ekonomiky, nám mnoho napovídá o samotné Evropě, východní i té západní, stejně jako i jiných ekonomikách, kde podíl zaměstnaných lidí stagnuje či dokonce klesá.
Odpověď je jednoduchá a zároveň má dalekosáhlé dopady na hospodářskou politiku.
HNP na hlavu (tedy rozpočítaný na počet celé populace) je ovlivněn dvěma faktory: produktivitou práce těch, co mají zaměstnání (kdy je HNP rozdělen počtem lidí, kteří jsou zaměstnáni), a počtem lidí, jež pracují, jako části celé populace.
Aby bylo možné zvýšit produktivitu těch, co pracují a tím zvýšit růst HNP na hlavu, je nezbytné zajistit, aby růst produktivity nebyl pohlcen současnou redukcí počtu, resp. podílem těch, co pracují.
K takovým snižováním počtu pracujících dochází nejen tehdy, když roste nezaměstnanost, ale také tehdy, když roste počet těch, kdož nejsou součástí celkové pracovní síly: a do této skupiny patří především studenti, důchodci a nezaměstnaní, jež již rezignovali a dál nehledají novou práci a tak se zřekli své potencionální příslušnosti k pracovní síle.
V Itálii stagnující HNP maskuje dva fenomény, jež se vzájemně neutralizují.
Produktivita roste díky expanzi těch nejdynamičtějších a nejefektivnějších firem, ale zároveň neustále klesá procentní podíl těch, jež mají práci.
Výsledkem potom je, že úspěšným výrobním sektorům ekonomiky se stále méně daří absorbovat neustále se zvětšující masy lidí bez práce.
Statistická data z oblasti pracovní síly jsou téměř neuvěřitelná.
Poměr pracovní síly (tedy těch, kdo jsou zaměstnaní a těch, kdo si aktivně hledají práci) k počtu lidí v aktivním pracovním věku je v USA roven 75%, ve Velké Británii dosahuje 76%, ve Francii a Německu pak zhruba 68% a v Itálii jen 58%.
To je nejnižší koeficient ze všech zemí Evropské unie.
Mezi zeměmi OECD je jedinou zemí s ještě nižším procentem účasti lidí v ekonomice, než jaké dosahuje Itálie, už jen Turecko, kde pracovní sílu tvoří pouhých 53% obyvatelstva.
Vzhledem k tomu, že italských 58% zahrnuje rovněž některé nezaměstnané, jen zhruba polovina všech Italů v pracovním věku v současné době pracuje, či se jen pokouší nalézt práci.
Tento procentní poměr je nyní nižší, než byl v roce 1970, zatímco ve Spojených státech se ekvivalentní poměr za stejné období zvýšil ze 65% na 78%.
Je sice pravda, že malá část z téměř poloviny populace, která oficiálně nepracuje, je zaměstnána ve sféře stínové ekonomiky, ale to je jen malá útěcha, neboť to zajisté není v těch sektorech, na kterých by měla být založena budoucnost italského hospodářství.
Co vysvětluje tuto tendenci lidí nehledat si práci a proč k tomuto jevu vůbec dochází a jaké jsou rozdíly mezi stavem v Itálii a v dalších zemích?
Prvním a hlavním důvodem je to, že nesmírně velkorysý systém důchodových výplat činí variantu „nepracovat“ velice atraktivní, a to i době, když odchod do důchodu ještě není povinný.
Samotný fakt vyhýbání se práci v mladším věku ve srovnání se statisticky delší pravděpodobnou délkou života Italů je něčím skutečně varovným.
Za druhé platí, že nízký koeficient pracovní síly je jen odpovědí na zvýšený fiskální tlak, který je sám výsledkem finančního zatížení, které plyne z nutnosti platit všechny důchody dnešním padesátníkům.
Tento tlak dopadá právě na ty, kteří pracují a – vzhledem k vyššímu daňovému zatížení – tak z pracovního procesu činí věc ještě méně zajímavou.
Když muži mají zaměstnání a za stavu, kdy i minimální daně jsou příliš vysoké, jejich manželky potom často dávají přednost tomu zůstat doma.
A nakonec důležitým důvodem zmíněné tendence nehledat si práci je i universitní systém, který je schopen pohltit kohokoliv a který neklade žádné překážky těm, kteří si chtějí do nekonečna prodlužovat svá tzv. „studia“.
Tento stav věcí je pak dále opakován i uvnitř jednotlivých rodin, kdy mladí lidé kolem 30-ti přežívají jen díky zaměstnání hlavy rodiny a příjmů, ze kterých jsou všichni podporováni.
Reforma penzijního systému je často napadána, protože v ní nula od nuly pojde a cokoliv jeden ztratí jiný zase získá.
Podobně také platí, že problém, je vždy řešen tak, že více vždy získá ten, kdo má větší politikou moc.
Profesor Nicola Rossi, ekonomický poradce ministerského předsedy Massima D´Alemy, už v samém názvu své poslední knihy vyjádřil přání, že budeme dávat „Méně otcům a více synům“.
Ale když jsou odbory mocné anebo senioři v přesile (v Itálii tyto dva faktory splývají, protože senioři tvoří tu rozhodující většinu ve všech odborových svazech), dochází přesně k opačnému procesu.
Poslední italský rozpočet, který se rázně nepostavil ani otázce důchodců ani otázce fiskální reformy, tak plně demonstruje tento neblahý přístup k problému.
Jsme svědky velikého sebeklamu, což se týká jak rozpočtu, tak i samotného Ministerstva financí Itálie.
Ani jedno se nezdá být dostatečně schopné zvládnout situaci a ani jedno se v zásadě ani nepokusilo porozumět problémům, které musíme řešit.
A ty země, které svým občanům rovněž kladou překážky k získání práce by si měly vzít z liknavosti Itálie poučení a nezapomenout na problémy, které Italská vláda prostě ignoruje.
Jak (ne)propíchnout bublinu
ŘÍM: „Rychle zbohatnout“: pro tisíce lidí po celém světě to v dnešní době znamená investovat na kapitálových trzích.
Staří lidé, přes své domácí počítače, investují vlastní úspory a důchody; mladí muži i ženy se vzdávají práce za mzdu a hledají možnosti velkých výnosů z akcií, jež přes Internet nabízejí všemožné společnosti.
Vzhledem k dalšímu globálně-tržnímu zmatku a chaosu posledních 10-ti dnů, je zřejmé, že poučení o historických meznících výkonů kapitálových trhů není nikdy marné a stává se povinnou, ke střízlivosti vedoucí zkušeností pro všechny investory, zkušené i ty nové, a to kdekoliv na světě.
Za posledních sto let ve Spojených státech vynesly investice do cenných papírů v průměru o 6% více než bezpečné investice do krátkodobých státních obligací.
Tento rozdíl byl po dlouhý čas víceméně stabilní, třebaže mezi 1947 až 1994 to bylo o něco více než 8%.
Tato čísla jsou celkem shodná s údaji v mnoha dalších zemích.
Například v Itálii mezi roky 1961 a 1994 přinesly kapitálové investice průměrný zisk okolo 6% vyšší než investice do státních pokladničních poukázek.
Jistě, byla tam zcela výjimečná období, jako například v padesátých letech, kdy se rozdíl mezi investicemi do cenných papírů na Milánské burze a pokladničními poukázkami vyšplhal na více jak 22%.
Ovšem existovala i nešťastná údobí, a příkladem by mohly být hned následující dekáda (1961-1970), kdy průměrný rozdíl dosahoval –2%.
Vyšší zisky znamenají také vyšší rizika.
Je to přesně tak jednoduché, jak to zní.
Kdyby například, nějaký investor místo toho, aby své peníze vložil do některé z 500 největších společností indexu Standard & Poor, kótovaného na Wall Streetu, investoval své úspory do malých, a začasto velice inovátorských společností (ve finančním světě často zvaných „small caps“), jeho zisky by za posledních 50 let vzrostly o dalších 6%, tj. o nějakých 15% více, než jakého bylo dosaženo z ultra-bezpečných státních obligací.
Nicméně riziko, kterému by takový investor čelil, by bylo rovněž dvojnásobné, protože index rizikovosti výnosu zisku (tzn. jeho nejistoty), který byl za stejných 50 let u krátkodobých státních obligací na úrovni 3%, dosahoval u společností z S&P indexu již obludných 17% a u akcií tzv. small-cup-společností dokonce 30%.
Těchto 30% znamená, že ve kterémkoliv roce byla pravděpodobnost dosažení zisku z jedné investice o 30% vyšší, než byl zisk ze státních obligací, ale stejně tak byla rovna pravděpodobnosti, že by zisk mohl být také o 30% nižší.
Budeme-li vycházet ze skutečnosti, že v tom samém období přinášely americké státní obligace zisk, očištěný o inflaci, jen o něco málo nižší než 2%, znamená to, že ziskovost akcií small-cap-společností byla kryta pravděpodobností, ve kterémkoliv zmíněném roce, dosáhnout zisku v širokém pásmu od +32% až po –28%.
Jinými slovy to znamená, že dlouhodobé investice do cenných papírů přinášejí větší užitek, než investice do státních obligací, ovšem na druhé straně zvýšený index rizikovosti (nejistoty) zisku znamená, že musejí uplynout celá desetiletí, než je možné skutečně stoprocentně potvrdit, že průměrná kapitálová investice doopravdy přinesla vyšší zisk.
Historie „nové ekonomiky“ v oblasti cenných papírů je příliš krátká na to, aby bylo možné jednoduše říci, zda-li je mimořádný výkon kapitálových burz ve víceméně všech zemích za posledních několik let jen dočasným spekulativním boomem, či naopak nezvratným výsledkem mechanismů nové ekonomiky.
Až dosud, a to i při započítání nedávných, jakoby spirálovitých posunů, téměř všechny burzy cenných papírů dosahovaly až závratné rychlosti.
Roční zisk dosahoval například v Itálii v období mezi vánocemi a koncem prvního čtvrtletí tohoto roku až 120%.
Ovšem díky větší nejistotě posledních několika týdnů se stalo, že se indexy nových evropských akcií propadly a ztratily přinejmenším 30% své hodnoty.
A to je mocný signál toho, že prastarý vztah mezi ziskem a jeho rizikem je znovu a sám sebou nastolován.
Nicméně nyní zaznívá obava, že se nová generace investorů, včetně těch, co investovali přes své domácí počítače a nemají jedinou zkušenost s negativními výkony trhu, podceňují rizika tohoto vztahu.
Ve Spojených státech, kde poslední boom trval nejdéle, mnoho ekonomických pozorovatelů již nepochybuje o tom, že trh je jedna velká bublina.
Při pohledu na koeficienty ceny práce na Wall Streetu, prohlásil nedávno Robert Shiller, ekonom Yalské university a jeden z nejzapřisáhlejších zastánců teorie o přespekulovanosti trhu, že cenné papíry nebyly nikdy tak nadhodnoceny, a to dokonce ani památného léta roku 1929, před Velkým krachem.
Údaje, přinejmenším co se týče amerického hospodářství, zcela jasně ukazují, že nová ekonomika přináší opravdu výjimečné zvýšení produktivity.
Ovšem ve světle historické zkušenosti, to vše nemusí být až tak přesvědčivé.
Nebude to ostatně naše první zkušenost s technologickým skokem; při tom předchozím, na přelomu století, byl tento svět svědkem zavádění elektrických strojů a telegrafu do praxe – a oba tyto vynálezy byly svým významem zcela srovnatelné s dnešním Internetem.
Nicméně během té doby byl rozdíl zisků mezi akciemi a pokladničními poukázkami zhruba 6%.
Celkově lze říci, že poučení z nové ekonomiky není v tom, že někdo zbohatne bez nijakého úsilí, jednoduše jen spekulacemi na kapitálových trzích.
Nová ekonomika nás učí, že výzkum, technologické inovace a podnikatelský duch na konkurenceschopných trzích – což jsou všechno věci, kterými Evropa právě neoplývá – přinášejí opravdu vysoké zisky.
Evropa si ze Spojených států dovezla některé negativní aspekty tržního hospodářství, jako jsou například gamblerské spekulace.
Nicméně, prozatím se nezaměřila na mnohem důležitější rysy amerického hospodářství, jako jsou například deregulace trhu práce a zboží a omezení rozsahu veřejného sektoru v ekonomice.
Tržní poklesky je možné v Americe rychle a snadno překonat, vzhledem k mocným základům americké ekonomiky; bohužel v Evropě taková pevná základna v rezervě není.
A tak pro individuální investory zůstávají akcie i nadále osobním rizikem; a pro Evropu jako celek to znamená, že propíchnutí jakékoliv spekulativní bubliny by mohlo ohrozil celou ekonomickou stabilitu.
S rozumem o euru
ŘÍM: Co týden, to nová krize eura.
Tentokrát je pod palbou šéf Evropské centrální banky.
Nehledě na důvody, jež stojí za tou či onou krizí, je nyní potřeba hovořit o osudu eura bez přídechu osudovosti.
Především je třeba vyzdvihnout těchto pět momentů:
1. Evropa jedenácti zemí, jež spojuje společná měna euro, je mnohem uzavřenější ekonomický systém než jakákoli z těchto zemí samostatně.
Většina obchodních a finančních aktivit jedenáctky se odehrává v rámci oblasti eura.
Z pohledu výhod i nevýhod mají proto pohyby kurzu eura pro jakoukoli zemi eurojedenáctky dopad mnohem menší, než jaký mají pro tyto země dopad pohyby měn vně eurooblasti.
Eurooblast je jen o málo otevřenější vůči vnějším vlivům než Spojené státy americké.
Například podíl exportu na HDP činí v eurooblasti přibližně 17 %, zatímco v USA je to 12 %.
Průměrný Američan se příliš nestará o zahraniční hodnotu dolaru, přičemž pro Evropana je hodnota eura podle všeho otázkou života a smrti.
2. Podle stanov Evropské centrální banky je jejím cílem zachovávat stabilní a střednědobě nízkou inflaci.
Posláním ECB není stabilizace směnného kurzu eura.
Ti, kdo kritizují Evropskou centrální banku za to, že na kapitálových trzích neintervenovala energičtěji na ochranu eura, buď nečetli Maastrichtskou smlouvu anebo zapomněli, co v ní stojí.
Ostatně pokud by ECB zvýšila úrokové sazby na obranu eura, i za předpokladu, že by taková intervence mohla uspět, byla by obviněna ze zpomalování růstu.
ECB může ovlivňovat kapitálové trhy, jen pokud by taková intervence probíhala za spoluúčasti centrální banky USA.
Stručně řečeno, Evropská centrální banka dělá svou práci dobře a v souladu s jejím statutem; kromě toho slouží také jako obětní beránek pro politiky, což sice v jejích stanovách není, s čímž ale politikové odjakživa počítali.
3. Vůči dolaru oslabené euro má své klady i zápory a není zcela jasné, co z toho je lepší.
Inflace v Evropě zůstává na nízké hladině.
Částečně také díky devalvaci eura došlo k nedávnému evropskému „minizotavení“.
Uvědomme si, že silný jen je asociován se silnou japonskou ekonomikou.
Obdobně v relativně velkém a uzavřeném ekonomickém systému, jako je Evropa, má slabé euro mírné pozitivní dopady na jeho růst a jisté mírné negativní dopady, pokud jde o hrozící inflaci.
Výhody i nevýhody jsou však podstatně menší než v zemích, které zůstávají mimo eurooblast.
4. Ozřejměme si jistou věc: žádný ekonom není s to spolehlivě vysvětlit krátkodobé pohyby směnných kurzů.
(Ostatně kdyby někdo opravdu znal pravou příčinu či příčiny těchto pohybů, určitě by si to nechal pro sebe, aby se mohl na trhu pořádně „napakovat“!)
Proto všechny „teorie“, proč euro ztratilo svou hodnotu, nejsou ničím jiným než spekulacemi.
Nevědí-li ekonomové, jak něco vysvětlit, rádi se odvolávají na iracionalitu trhů.
To má dvě obrovské výhody: je nesnadné ji ověřit (takže je zároveň nesnadné ji vyvrátit) a ekonomovi umožňuje sledovat „iracionální“ působení trhů s tváří nezaujaté ješitnosti, aniž by se sám musel snažit je pochopit.
5. Evropští politikové často tvrdívají, že euro ztratilo svou hodnotu proto, že eurozóna postrádá politickou jednotnost.
Ani tuto teorii nelze prověřit ani ověřit. Její logika je v každém případě poněkud zmatená.
Také tato teorie je nebezpečná pro stabilitu eura.
Politické jednotnosti v Evropě (i kdybychom tušili, co se tím míní) nelze dosáhnout v horizontu týdnů ani měsíců.
I z těch, kdo jsou součástí eurozóny již dnes, ne všichni souhlasí s idejí federální Evropy.
Ztrácí-li tedy euro svou hodnotu kvůli nedostatku politické jednoty, je nasnadě, že euro bude slabé ještě hodně dlouho.
Hodnota eura by tak ve skutečnosti byla svázána s jevem, který lze jen obtížně předpovídat a stejně obtížně definovat.
Nechám na čtenáři, aby sám pro sebe vyvodil důsledky s ohledem na to, jak by měl účinkovat faktor (iracionálního?) trhu, když účast ve společné měnové unii a politická jednota jsou pravděpodobně hlavními motivy, jež Dánsko přivedly k zamítnutí návrhu na vstup do společné měnové unie a jež v Británii vyvolávají vlny nevole.
Bush a Gore: propastný rozdíl
BOSTON/ŘÍM: Kdo nečte americké noviny, mohl by dospět ke dvěma závěrům o prezidentské kampani ve Spojených státech, která v těchto dnech finišuje: za prvé, že mezi oběma kandidáty není téměř žádný rozdíl a za druhé, že o výsledku voleb může rozhodnout i malý detail – přeřeknutí, špatný krok nebo drb.
Oba tyto soudy jsou mylné.
Začněme s prvním z nich.
Rozdíl mezi Bushem a Gorem v oblasti hospodářské politiky je stejně hluboký jako mezi levicí a pravicí ve Francii či Itálii.
Rozpor mezi nimi leží v naprosto odlišném pojetí státu a zdaleka přesahuje otázku rozdělení rozpočtového přebytku USA mezi zvýšení výdajů nebo snižování daní.
Bushovi Republikáni dávají přednost zvýšení dosažitelného příjmu domácnosti (snížením daní) a trhu chtějí přenechat větší část produkce zboží a služeb, které jsou dnes veřejně poskytovány a hrazeny daňovými poplatníky a ne jejich uživateli.
Goreovi Demokrati preferují tradičnější veřejnou správu a kontrolu.
V oblasti veřejného vzdělání Bush podporuje systém poukázek spravovaných jednotlivými státy.
Na základě těchto poukázek občané získají příspěvek, jímž si „koupí“ vzdělání buď u soukromé nebo státní školy.
Záměrem tohoto systému je zvyšovat kvalitu vzdělávání prostřednictvím tržní konkurence mezi vzdělávacími institucemi.
Demokraté „kupónové“ vzdělávání odmítají a zasazují se o velké federální investice na podporu a zvýšení kvality státních škol.
V oblasti důchodového zabezpečení je Bush zastáncem smíšeného důchodového systému se soukromou složkou s cílem dát daňovým poplatníkům více svobody při spravování jejich penzijních fondů a stimulovat tak přesun těchto peněz do akcií a obligací.
Gore chce penzijní sytém ponechat víceméně beze změn a použít přebytek rozpočtu na vyrovnání důchodového deficitu, který přijde v druhém desetiletí 21. století , kdy děti narozené v období populační exploze dospějí do důchodového věku.
Jinými slovy Gore vnímá penzijní systém jako způsob, jak přerozdělovat finanční prostředky mezi chudé a bohaté; Bush jej vidí jako „privátnější“ systém s cílem akumulovat důchodové úspory jednotlivců.
Podobný rozdíl existuje i v resortu zdravotnictví: Bush chce daňovou úlevu pro plátce daní, aby si mohli pořizovat soukromé zdravotní pojištění. Gore dává přednost státní správě s většími pravomocemi státu.
Ve stručnosti tedy Američané musejí porovnávat dva zásadně protichůdné názory na to, jak by v budoucnosti mělo vypadat školství, důchodové zabezpečení a zdravotní péče.
Nikoho by nemělo překvapit, že už dlouhé týdny před samotnými volbami oba kandidáti objíždějí nerozhodné voliče a snaží se vypadat co možná nejcentrističtěji.
Jedinou oblastí, v níž se oba kandidáti příliš neliší, je zahraniční politika, což je dobré znamení pro celý svět, neboť svědčí o stabilitě stanoviska Spojených států v tomto ohledu a především o spolupráci obou politických stran i v případě, kdyby jedna z nich ovládla Kongres a druhé připadl prezidentský úřad.
Přesto i zde je několik rozdílů: Gore je spíš „intervencionista“, zatímco Bush je opatrnější a nerad by vysílal americké jednotky do zahraničí.
Druhý bod se týkal toho, jak bude o volbě prezidenta USA nakonec rozhodnuto.
Americké prezidentské volby ve dvacátém století probíhaly vždy zhruba takto: i kdyby měl zahraniční pozorovatel k dispozici pouze dvě informace – údaje o ekonomickém růstu v posledním roce volebního období a jméno stávajícího prezidenta – mohl by s vysokou přesností předpovědět výsledky prezidentských voleb zcela nezávisle na celé volební kampani.
Stávající prezident, který se uchází o své druhé volební období (jako Clinton v roce 1996) má obrovskou výhodu; silný ekonomický růst v roce voleb navíc hraje pro stranu současného prezidenta.
Všechno ostatní – skandály i skandálky, kouření marihuany či gramatické chyby – krátí novinářům dlouhou chvíli, ale výsledek ovlivní pramálo.
Proč tedy prezidentští kandidáti utrácejí tolik peněz za masivní kampaně?
Ze stejného důvodu, pro který Coca-Cola a Pepsi-Cola utrácejí miliony dolarů v konkurenčním boji – kdyby obě firmy přestaly inzerovat, jejich tržní podíl by se nijak dramaticky nezměnil. Z pochopitelných důvodů by se změnil, kdyby inzerovat přestala jen jedna z obou společností.
Jinými slovy, konzervativci budou volit Republikány a ti, kteří se přiklánějí k levici, budou volit Demokraty na základě rozdílů mezi programy obou stran; ti uprostřed přecházejí z jedné strany na druhou podle stavu hospodářství a podle toho, jak pohlížejí na „schopnosti“ dosavadní vlády.
Po druhé světové válce jen dva prezidenti nebyli zvoleni podruhé: Carter v roce 1980, který podruhé kandidoval uprostřed hospodářské recese, a Bush otec v roce 1992, kdy doplatil na průměrný ekonomický růst v letech 1990-1992.
(Kdyby USA překonaly recesi o půlroku dříve, Clinton by v roce 1992 pravděpodobně nevyhrál.)
Aféra Watergate v roce 1974 a Nixonova rezignace byly důvodem, pro něž v roce 1976 neobstál Gerald Ford, který se prezidentského úřadu ujal po Nixonově odstoupení.
Eisenhower v roce 1956, Johnson v roce 1964, Reagan v roce 1984, Bush v roce 1990 a Clinton v roce 1996 (všichni byli v době voleb prezidenty nebo viceprezidenty) by ve stínu dobré hospodářské situace vyhráli, i kdyby za celou dobu volební kampaně neřekli ani slovo.
Pokud by tomu opravdu bylo tak, dnešní viceprezident Gore by měl s přehledem zvítězit.
Přesto má Bush junior nemalé šance na vítězství.
V Goreův neprospěch totiž působí dva faktory.
Mnoho lidí má za to, že přínosy „nové ekonomiky“ mají máloco společného s tím, kdo byl v úřadě.
Je-li tato ekonomika skutečně „nová“, pak také její dopad na volební výsledky by mohl být zbrusu „nový“.
Druhým faktorem je, že Republikáni, kteří dnes mají převahu v Kongresu, jsou relativně „extremističtí“ a v legislativních volbách by mohli prohrát.
Americký volič má totiž rád systém, kde jsou politické síly prezidenta a Kongresu v rovnováze.
Očekávaná nová převaha Demokratů v Kongresu je tudíž pro Gorea nevýhodou.
Po všem, co zde bylo uvedeno, je nasnadě, že pokud 7. listopadu Gore prohraje, potvrdí tím, že je jedním z nejméně oblíbených politiků 20. století.
A uvědomme si, že zde nejde o žádný „Clintonův efekt“: průzkumy veřejného mínění totiž odhalily, že Clinton by Bushe lehce porazil.
Sečteno a podtrženo: dosavadní viceprezident, který v prezidentských volbách prohraje v době takového rozkvětu ekonomiky, který dnes Amerika prožívá, by se měl okamžitě vzdát veškerých politických ambicí.
Pokud přece jen o vlásek vyhraje, měl by dřít jako kůň, chce-li mít v roce 2004 vůbec nějakou šanci na znovuzvolení.
Ropná krize, která nikdy nebyla
Po 11. září měla v důsledku nestability na Středním Východě cena ropy prudce vyletět nahoru. Místo toho ovšem klesla o plných 30 procent na cenu nižší než 20 dolarů za barel, což je nejnižsí hodnota za poslední dva roky.
Tento pokles mají na svědomí tři příčiny.
Za prvé: recese zasáhla některé sektory s vysokou spotřebou ropy, jako například leteckou přepravu, a poptávka po ropě poklesla.
Za druhé: americká politika se (přinejmenším doteď) vyhýbala otevřené konfrontaci se zeměmi v Perském zálivu a Afghánistán - bohu dík - není producentem ropy.
A za třetí: Rusko se pomalu dostává ze své postsovětské krize a je rozhodnuto pokračovat v rozšiřování své vlastní produkce ropy, a to navzdory nedávné úlitbě vůči OPEC.
Krátkodobý pokles cen ropy by nám ovšem neměl dát zapomenout na jistý dlouhodobý politický problém: konkrétně na skutečnost, že nejvýznamnější část světové ropné produkce je soustředěna v zemích, v nichž panují autokracie, které ropné zdroje využívají k udržení svých represivních režimů, k financování nadměrné spotřeby elit a k získávání děsivého množství zbraní.
Existence obrovských příjmů z prodeje ropy a jejich nerovné rozdělování jsou trvalým zdrojem vnitřní nestability a vnější agresivity, jak dokládá například nedávné dění v Iráku.
Je tedy osudem naší planety, že nedostatek ropy a její koncentrace na Středním Východě zůstane i do budoucna permanentním zdrojem globálních nejistot?
Nemusí tomu být nutně tak.
Ve skutečnosti je z globálního hlediska ropy dostatek a značný podíl jejích nalezišť se nachází v jedné z nejstabilnějších zemí na světě: v Kanadě.
V posledních dvaceti letech se cena kanadské ropy, získávané z netradičních fosilních ložisek, snížila o více než polovinu a její cena dnes činí 11 dolarů za barel.
Studie americké vlády v roce 1997 odhadla, že z netradičních ložisek ropy (např. "ropných písků") bude možné vytěžit celkem až 500 miliard barelů ropy za cenu nižší než 30 dolarů za barel.
Netradiční naleziště ropy jsou zhruba 250krát větší než naleziště tradiční a teoreticky by tak mohly uspokojit potřeby světové energie (při současné spotřebě) na příštích pět tisíc let.
V této chvíli netradiční ložiska ropy většinou nejsou využívána, protože ve srovnání s konvenčními ložisky a dalšími zdroji energie, např. zemním plynem, nejsou konkurenceschopná.
Pokud bude díky rozvoji alternativních technologií (např. tekutého vodíku) ropa jakožto zdroj energií překonána, nebude možná nikdy potřeba tato netradiční ložiska fosilních paliv využít.
Existují však, a uvědomíme-li si, že tradiční ložiska ropy postačí k pokrytí světové spotřeby na několik příštích desetiletí, je jasné, že problémem ropy není její nedostatek.
Problém je v tom, že je její produkce soustředěna do zemí, jež jsou politicky i ekonomicky nestabilní.
Samozřejmě, zásoby ropy nejsou nevyčerpatelné.
Není však důvod tvrdit, že se stávají "vzácnějšími".
Technologický vývoj a nové objevy navíc význam ropy ve výrobním procesu dramaticky snižují.
Inflačně zohledněná cena ropy se za poslední desetiletí nezvýšila, a přes všechny "ropné šoky", které otřásly světem, se v průměru pohybovala kolem ceny, která se moc neliší od cen převažujících dnes.
Cenové kolísání totiž neodráží "strukturální" dlouhodobý nedostatek, nýbrž pohyb krátkodobé a střednědobé nabídky a poptávky.
Z krátkodobého pohledu je poprávka po ropě "nepružná", tj. jen málo reaguje na změny cen, a i jen mírné omezení dodávek dokáže významně zvýšit cenu.
Ze střednědobého pohledu pak vysoké ceny vedou k rozšíření nabídky a ke snížení poptávky, důsledkem čehož cena ropy klesá.
Země vyrábějící ropu - kde udržení spotřeby, politické moci a "vydržování" obyvatelstva závisí především na ziscích z prodeje ropy - se v této chvíli pokusí snížením produkce cenu ropy zvýšit a celý cyklus začíná znova.
Tento proces přispívá k politické nestabilitě v producentských zemích a dostává je do začarovaného kruhu.
Když je cena ropy vysoká, tamní vlády utrácejí peníze za zbraně a přepychové paláce.
Když cena ropy klesne, riskují nespokojenost, puče, války a revoluce.
Zkrátka a dobře, problém ropného trhu není v "nedostatku", jako spíš v "nestálosti".
Jak kdysi poznamenal bývalý saúdský ministr ropného průmyslu Sejch Jamání: doba ropná dříve či později skončí, ale neskoční proto, že by došla ropa; doba kamenná totiž také neskončila proto, že by došlo kamení.
Irsko na lavici obžalovaných
Komise evropských ministrů financí odsoudila Irsko a jeho rozpočet. Poprvé v dějinách Evropské unie tak využila pravomoci, kterou jí uděluje článek 99 Smlouvy.
Výtka byla udělena snad nejúspěšnější evropské ekonomice: Irsko má v rámci EU druhý nejvyšší rozpočtový přebytek, druhý nejnižší státní dluh a ze zemí evropské měnové unie vykázalo v devadesátých letech daleko nejvyšší růst.
Tento krok a pohnutky, jež k němu vedly, nemají precedens.
Plánovaný irský rozpočet pro rok 2001 předpokládá mírné snížení veřejných výdajů – z 31 na 30,8 procenta HDP – a současné snížení daní o zhruba 0,6 procenta HDP.
V důsledku toho podle předpovědí klesne jeho rozpočtový přebytek z 4,7 na 4,3 procenta HDP.
Nemálo Evropanům nedá bezpříkladný úspěch Irska klidně spát.
Všichni ministři financí, kteří Irsko pokárali, by rádi na svém stole viděli stejná růžová čísla jako jejich irský kolega.
Ovšem podle Evropské komise a týchž ministrů financí může irský přístup k daňové politice vyvolat silný inflační tlak v beztak přehřáté ekonomice, což si zaslouží maximální trest.
Odsouzení Irska je však nebezpečná chyba, jak z hlediska jeho významu, tak z pohledu metodologie.
Roste-li země tak rychle jako Irsko – tedy rychleji než je evropský průměr – je inflace nejen nevyhnutelná, ale zároveň potřebná.
Zvyšováním „reálného směnného kursu“ pomůže inflace zpomalit irskou ekonomiku, pokud růst produktivity nestačí k tomu, aby udržel konkurenceschopnost.
Rozhodnutí irské vlády snížit daně s ohledem na obrovské přebytky, jež vyprodukovala její zdatná ekonomika, mohlo pochopitelně být motivováno spíš volbami než ekonomickými důvody.
(Řekněte sami – zvedne ministr financí EU ruku bez politického programu?)
Je rovněž možné, že inflační dopady daňového snížení mohou být mírně vyšší než 0,3 procenta, jež odhaduje irská vláda.
Míra nejistoty ohledně dopadů irského rozpočtu je obrovská, ale makroekonomické dimenze miniaturní: snížení přebytků irského rozpočtu představuje jen 0,4 procenta HDP.
Krom toho, jak uznává sama Evropská komise, inflace v Irsku klesá, a to z 5,6 procenta v předchozím roce na 4,6 procenta na konci roku 2000.
Irsko bylo souzeno a odsouzeno na základě neexistujících důkazů.
Odsouzení Irska je vážným pochybením i z pohledu metodologie – a to je zřejmě nejvážnější stránka celého případu.
Komisař EU pro hospodářství a měnovou politiku Pedro Solbes v posledních týdnech často opakoval, že komise se snaží zdokonalit koordinaci daňových politik členských zemí EU.
Jak ale?
Kdy?
Proč?
Koordinace daňových politik může opravdu být kontraproduktivní.
Například díky ní by se postranním vchodem mohla vplížit daňová laxnost, kterou Amsterdamská smlouva vykázala hlavními dveřmi.
Smlouva o stabilitě již přitom omezuje volnost jednání členských zemí s ohledem na jejich daňovou politiku.
Co dalšího je třeba koordinovat?
Komise očividně věří, že může případ od případu posuzovat nejvhodnější politiku pro každou zemi, a to i v případě, že je taková politika v souladu se Smlouvou o stabilitě.
Chce-li však někdo koordinovat daňovou politiku, musí znát dopady navrhovaných rozpočtů.
Nicméně v tom se neshodnou ani odborníci na ekonomiku.
Má například snížení veřejných výdajů příznivý nebo nepříznivý vliv na hospodářskou aktivitu?
Většina ekonomů dnes, narozdíl od dřívějších dob, říká, že dopady jsou pozitivní.
Je-li tomu tak, skutečné důsledky koordinace daňových politik by se diametrálně lišily od těch, které automaticky předpokládá Evropská komise.
Je zarážející, jak si Evropská komise myslí, že je s přesností na dvě až tři desetinná místa schopna spočíst dopady toho či onoho rozpočtového opatření v určité členské zemi EU na celoevropské hospodářství.
Komise se například mnohem hlasitěji staví proti irské politice snižování nepřímých daní než proti snižování sociálních dávek, protože tyto jsou prý více inflační.
Empirické důkazy v tomto ohledu ale prakticky neexistují; ekonometrický model Evropské komise jednoduše předpokládá, že tak se věci mají a basta.
Ve skutečnosti je koordinace daňových politik převlekem pro umocňování pozice Evropské komise a evropského komisaře pro hospodářství a měnovou politiku.
Díky této moci mohou velké země vnucovat svou vůli menším zemím.
Dokážete si představit, že by někdo odsoudil Německo, že se rozhodlo svůj rozpočtový přebytek snížit o 0,4 procenta HDP?
A je něco neskutečného, ba nemravného v tom, že Itálie se svým státním dluhem ve výši 100 procent HDP, 1,5procentním deficitem a dýchavičným růstem soudí zemi se čtyřprocentním rozpočtovým přebytkem, státním dluhem dosahujícím 39 procent DPH a ročním růstem přes deset procent!
Komise použila Irsko, aby ukázala svaly a vydala varování.
Skutečné, i když nevyřčené varování je ovšem toto: ctižádosti Evropské komise a komisaře Solbese je nutno srazit hřebínek a ukázat jim, jaká je realita.
Desiluse z odpouštění dluhů
ŘÍM: Představitelé vlád celého světa se 14. května setkají v Bruselu, aby tam pod patronací OSN diskutovali o katastrofální situaci chudých zemí.
A jak budou hovořit, představitelé bohatých zemí se pravděpodobně opět zaseknou v samolibé póze, všem připomínajíce starou moudrost, že odpouštět je svaté.
Před rokem a něco totiž společně souhlasili odpustit většinu dluhů těm nejchudším zemím světa.
Samozřejmě, odpuštění dluhů chudému je bezpochyby věc vznešená.
Smutné je ale to, že ne všechno, co je vznešené, je rovněž pohotové a efektivní.
Mnoho z těch dluhů, jež byly chudým zemím odpuštěny, již bylo tak jako tak považováno za dluhy de facto nedobytné a tudíž ztracené.
Úrok i základní platby, které mnoho chudých zemí platilo, byly z těchto důvodů mnohem nižší, než skutečně dlužné částky.
Například Etiopie splácela částku srovnatelnou s 10% svého exportu; ale bylo by třeba platby na úrovni celých 70%, aby byla pokryta nominální hodnota etiopského dluhu.
Kolínská dohoda o nejchudších zemích s největšími dluhy – tzv. vysoce zadlužených chudých zemích (HIPC – Highly Indebted Poor Countries) byla iniciativou, jenž, sjednána v loňském roce, deklarovala, že dluhy budou odpuštěny do té výše, ve které se platby úroků opět stanou „snesitelnými“: tedy jinými slovy, dohoda nahradila nevymahatelné dluhy dlužním břemenem, jenž je nominálně nižší, přesto „reálné“.
Dle propočtů britského Ministerstva financí tak Mosambik na základě Dohody o HIPC platí ve své dluhové službě zhruba totéž, co platil předtím, než byla dohoda podepsána.
Jde ale o mnohem více, než hazardní hru s chudobou.
Země, které souhlasily s odpuštěním dluhů dle Dohody HIPC se musely vzdát jiných forem pomoci.
Toto omezení například vedlo Ghanu k tomu, že požádala o úplné vyjmutí z kategorie HIPC.
Obecně panuje velká nejistota o konečném počtu zemí zapojených do odpouštění dluhů, nicméně hodnověrné propočty Světové banky ukazují, že pro 9 zemí v nejpokročilejším stádiu chudoby v rámci zemí HIPC by výdaje za úroky mohly klesnout až na 10% hodnoty jejich exportů.
To se rovná úspoře okolo 1.4% HDP – a skutečné číslo bude možná i o několik desetinných bodů větší, podle té které země, když ještě připočteme vlivy jednotlivých bilaterálních dohod o odpuštění dluhů.
Pozoruhodný výsledek, ale stále nestačí.
Nezávisle na těchto číslech ale diskuse o odpuštění dluhů neustále oživuje legendu, že za toto zničující břemeno nesmírného zadlužení chudých zemí je zodpovědný Západ, a ještě v obecnější rovině, že je zodpovědný za nedostatek pomoci v boji proti chudobě jako takové.
Realita je naprosto opačná.
Jen několik málo rozvojových zemí skutečně vážně bojuje se svojí chudobou.
Ve většině ostatních veřejné výdaje podporují naopak příslušníky střední a vyšší střední třídy; tedy v zásadě městské obyvatelstvo.
Ekonomiky většiny chudých zemích jsou tedy zaměřeny proti vlastním chudým obyvatelům, a to mnoha způsoby:
tím, jak je uměle navýšena zaměstnanost ve veřejném sektoru: státním úředníkům jsou vypláceny vysoké mzdy, vysoké ve srovnání s průměrnými mzdami v zemi, a pracovní místa ve státním sektoru často poskytují celoživotní zaměstnání právě příslušníkům středních vrstev;
tím, jakým způsobem jsou rozdělovány důchody, které jsou k přístupné jen pro vyvolené úředníky a další státní zaměstnance, ale nikoliv pro chudé rolníky;
tím, že bezplatné universitní vzdělání se stává další formou přerozdělování zdrojů od chudých směrem k bohatým, protože i chudí přispívají svými daněmi na chod universit, přestože sami jen výjimečně studují;
tím, že veřejné výdaje na základní vzdělání jsou začasto ukořistěny školskými odbory, které jimi mohou jistit privilegia a výhody svých členů;
skrze zdravotní výdaje, které jsou často koncentrovány do nemocnic v relativně prosperujících a politicky důležitých městských oblastí;
tím, že bezplatné zdroje vody a elektřiny jsou většinou ve formě zvláštních podpor směřovány mezi středostavovské obyvatele měst a bohaté farmáře.
Zdrcující část empirických údajů (které poskytuje v největší míře Světová banka, organizace posedlá myšlenkou pomoci) potvrzuje, že rozvoj nejchudších zemí je v zásadě zablokován, a to především neschopností jejich vlád řídit zemi a obrovskou korupcí.
Aby bylo možné nějaký rozvoj nastartovat, je třeba, aby země měla přiměřeně stabilní a efektivní vládu soustavně prosazující přiměřené hospodářské politiky.
Jižní Korea je tím nejlepším příkladem, čeho je možné takovým způsobem dosáhnout .
V roce 1960 měla tato země příjem na hlavu nižší než Somálsko; dnes je členem OECD.
Empirický výzkum bohatě demonstruje, že rozvojová pomoc je většinou velice neefektivní, protože je poskytována nekriticky vládám, které jí využívají k obohacení úzké elity.
Nedávný dokument, vypracovaný expertem Světové banky Williamem Easterlym, ukazuje, že stejné závěry platí rovněž pro iniciativy v oblasti odpuštění dluhů.
Samozřejmě, Západ není bez viny.
Chyboval v tom, že dával příliš mnoho úvěrů chudým zemím a při tomto štědrém rozhazování uděloval úvěry spíše podle politických potřeb, než dle přísných kritérií, jež by pomohla v boji s chudobou.
Ex-imperiální velmoci upřednostňovaly své ex-kolonie, bez ohledu na to, zda-li tyto země pomoc vyžadovaly anebo jak ji potom využily.
Také během studené války ovlivňovaly toky finanční pomoci spíše principy alianční loajality, než ekonomické motivace.
Zkorumpovaná, ale spojenecká vláda byla vždy preferována před čestnou, ale nespojeneckou.
Navíc, mnoho dvoustranných úvěrů, jež byly nyní zrušeny, byly ve skutečnosti obchodními úvěrovými zárukami, ze kterých měly výhody spíše ekonomiky věřitelských zemí, než chudé dlužnické země.
V Itálii byla situace ještě horší: rozvojová pomoc byla z velké části přerozdělena přímo tak, aby z ní profitovali jen kamarádi italských politiků.
A tak se ukazuje, že odpouštění dluhů, třebaže morálně chvályhodné, přináší dvě zavádějící poselství: vládnoucí třídě chudých dlužnických zemí říká, že se korupce vyplácí; a posiluje víru veřejnosti Západu, že problémy chudých zemí zapříčinili jejich západní politici.
Jestliže se těmto dvěma omylům rychle nepostavíme čelem, skončí odpouštění dluhů jen tím, že položí základy novému kolu zadluženosti, korupce a nekonečné chudoby.
O vyváženosti evropské ústavy
Předseda Evropské komise Romano Prodi předložil návrh, jak posílit exekutivu Evropské unie.
Británie, Francie a Spanělsko pracují na protinávrhu, který má soustředit výkonnou moc EU do rukou největších členských států Unie.
Co si o tom má myslet řadový Evropan?
Občané Evropy jen málokdy chápou ústřední témata, o nichž debatuje Evropský ústavní konvent, sídlící v Bruselu.
Pro hory jednotlivostí zůstávají ožehavé otázky pro většinu lidí skryty. Sterilní a namnoze zavádějící diskuse v jednotlivých zemích, jež proti sobě stavějí euroskeptiky a eurofily, vyvolávají bouře nevole i pohoršení, ale světlo nevrhají téměř žádné.
Všechno se zdá tak spletité, že noviny a televize o Konventu raději přestaly referovat.
Občané Evropské unie by cíle Konventu mohli pochopit mnohem snáz, kdyby si položili tuto otázku: jak by se měly funkce a kompetence vlád rozdělit mezi EU a vlády jednotlivých států?
K zodpovězení této otázky musíme mít jasnou představu o tom, co je vlastně pravým smyslem vlády.
Vláda má svým občanům zabezpečovat veřejné služby: kolektivní bezpečnost, legislativu a regulaci, uplatňování zákona a sankcí.
Tyto služby lze zajišťovat na různých úrovních vlády: lokální, regionální, národní a nadnárodní, tedy na úrovni EU.
Která je ale ta pravá?
V některých oblastech decentralizace funguje, protože odpovídá potřebám místních či národních společenství.
Lokální rozhodnutí však mívají dopad i na občany jiných společenství a zemí.
Některé služby by tedy měly přesunuty na širší zeměpisné jednotky, protože tam funguje dezinteresovanost (tedy vzájemnost dopadů).
Způsob přidělování vládních kompetencí v rámci Evropy by měl vycházet ze zásady, že instituce budou provádět jen ty činnosti, u nichž rozšířením působnosti dojde k úsporám nebo u nichž je zanedbatelná názorová rozdílnost.
Čím nižší je dezinteresovanost té které činnosti vlády, tím více by měla být lokalizována.
Z nízké dezinteresovanosti vyplývají omezenější výhody centralizace; hluboké rozdíly mezi občany pak znamenají vysoké náklady na harmonizaci.
Euro je například jasnou výhodou centralizace. Napomáhá mezinárodnímu obchodu a brání negativní dezinteresovanosti.
Devalvovat liru ve prospěch italského exportu a na úkor exportu francouzského, následovaného francouzskou reakcí, už nelze.
Přestože ne zrovna bezvadně synchronizované hospodářské cykly členských zemí Evropské unie jsou příčinou neshod ohledně měnové a kurzovní politiky, výhody společné měny převažují nad cenou nesourodosti.
Pokud však jde například o školskou politiku, tam by centralizace systému veřejného školství ve všech členských zemích žádné výhody nepřineslo.
Kulturní rozdíly jsou příliš velké, než aby členské země dobrovolně přijaly jednotný systém.
Bylo by absurdní přesunout vzdělávání a kulturu na nadnárodní úroveň.
Z dalších oblastí, kde by centralizace přinesla jasné výhody, vynikají dvě: společný trh a hospodářská soutěž jako jeden celek a zahraniční politika a obrana jako celek druhý.
K prvnímu z nich patří i protimonopolní předpisy, obchod a společná měna.
Podle mínění mnohých by měla být harmonizována i fiskální politika: počínaje daňovou strukturou, přes sociální zabezpečení až k rozpočtu.
Bude-li však fiskální harmonizace uplatňována mechanicky, půjde proti rozdílným národním zájmům a mohla by narazit na potencionálně rizikový odpor.
Centralizovaná daňová politika nemá opodstatnění ani z ústavního pohledu.
Americká ústava například svým státům vyvážený rozpočet nijak nepředepisuje.
Daňová harmonizace má opodstatnění jen za výjimečných okolností: například pro případ zákazu daňových stimulů užitých k omezení konkurence, obchodu nebo pohybu kapitálu.
Zahraniční a vojenská politika jsou pak vyloženě doménou vlád.
Zde z centralizování plynou jasné výhody.
Bylo by přece absurdní, kdyby New York uskutečňoval jinou zahraniční politiku než třeba Texas.
V Evropě je situace podobná.
Přijetí nových zemí do Evropské unie s sebou přinese ještě více vnitřních rozdílů, což znamená, že opodstatnění bude mít ještě méně centralizovaných politik.
Z těchto úvah plyne pro členy Konventu několik zásad:
1.
Evropská ústava by měla jednoznačně stanovit, která privilegia přísluší Evropě a která členským zemím.
Dojde-li k pochybám, měl by dle principu subsidiarity ve sporné oblasti převážit nárok členských zemí.
2.
Evropské instituce by měly garantovat fungování trhů, včetně hospodářské soutěže a obchodní a měnové politiky.
3.
Daňová oblast by měla zůstat vesměs decentralizovaná, s výjimkou několika málo konkrétních případů.
4.
Zahraniční a obranná politika spadají pod federální pravomoci, jimiž bude Evropa pověřena vhodným způsobem a ve vhodnou chvíli.
5.
Tvorba nových oblastí pod federální kompetencí by měla vždy být výsledkem rozhodovacích procesů, jaké známe z ryze zastupitelských demokracií.
Čili ,,žádná centralizace bez reprezentace".
Dnešní Evropská unie se bohužel od těchto principů značně oddaluje (viz tabulka), jak dokládá zemědělství, které představuje 2 procenta evropského HDP, ale na evropských výdajích se podílí celými 40 procenty. Rozdělení podle oblastí činností Evropské unie Zdroj tabulky: "What Does the European Union do?"
A. Alesina, I. Angeloni & L. Schuknecht, CEPR Discussion Paper no. 3115.
Evropa má má před sebou historickou příležitost.
Otcům Ústavy Spojených států amerických se podařilo napsat dokument, který vydržel celých dvě stě let.
Úkol, jenž mají před sebou členové Evropského konventu, je samozřejmě v mnoha směrech jiný a mnohem komplexnější - stejně jako společnost, které se zodpovídají.
Pokud prokáží moudrost a prozíravost, bezpochyby uspějí.
Zločiny a tresty naší historie
BUENOS AIRES: Jaká je cena spravedlnosti?
To, jak se státy staví k porušování lidských práv ve svých dějinách, je na denním programu vlád zemí Latinské Ameriky, východní Evropy i Afriky.
Vezměme například Rwandu.
Nebo Chile, kde generál Pinochet bude snad konečně postaven před soud.
Či Polsko, kde bylo prezidentu Kwaśniewskému a bývalému prezidentu Wałęsovi málem znemožněno zúčastnit se říjnových prezidentských voleb kvůli jejich údajným vazbám na komunistickou tajnou policii.
Lidé kdekoli na světě mohou jen kroutit hlavou nad tím, jak odlišně si s mnohdy otřesným a systematickým porušováním lidských práv počínají různé země.
Přestože rozdílům se zřejmě nelze vyhnout, etické principy, na jejichž základě by se jednotlivé případy porušování lidských práv při obnově demokracie měly řešit, musí být všude stejné.
Chile ani Polsko nejsou jedinými zeměmi, které bojují s břemenem dějin.
Výstavba demokracie na politických kulturách a společenských zvyklostech zdeformovaných potlačováním lidských práv není snadný úkol.
Potíží je o to víc, probíhá-li takový pokus v době ekonomické krize.
Pocházím ze země, kde bylo každé potlačování lidských práv tvrdě trestáno.
Chápu však podněty vedoucí k omezení takových trestů proto, aby se společnost mohla zacelit a obnovit.
Neboť trestání systematických historických zločinů vůči lidským právům jakožto věc vládní politiky je morálně obhájitelné jen za předpokladu, že slouží k ochraně společnosti před dalším a větším zlem v budoucnu.
Přestože jsou zločiny proti lidským právům živeny státní mocí, jsou páchány především jednotlivci jednajícími o své vlastní vůli.
Bude-li někdo neuvážlivě usilovat o potrestání těchto lidí, riskuje, že na společnost dopadnou konkrétní následky jeho jednání.
Takové potrestání by nebylo rozumné například tehdy, kdy by takové následky – daleky tomu, aby zabránily budoucím zločinům – vyvolaly či způsobily větší nebo další společenskou škodu.
Trest je konec konců jen nástroj – ne jediný a vůbec ne nejdůležitější – k nápravě kolektivního morálního svědomí ve společnostech zplundrovaných diktátorským režimem.
Myslím si, že mnohem podstatnější než trest je odhalení pravdy pomocí důvěryhodných prostředků, například v rámci soudního řízení.
Na základě podobných odhalení může být nad viníky pronesen – jak to nazývám já – „morální rozsudek“ a právě takový „rozsudek“ je s to podnítit ve společnosti hluboké zamyšlení, jež je nezbytnou složkou obnovy demokracie.
Neexistuje jistější záruka ochrany lidských práv, než když si společnost kolektivně a intenzivně uvědomí potřebu obrany důstojnosti každého jednotlivce.
Zákony každé země a mezinárodní studie mohou být cenným prostředkem ochrany lidských práv, pokud slouží k posilování takového vědomí uvnitř společnosti, nemohou je ale plně nahradit jakožto nejvyšší záruka.
V demokratických systémech lze toto uvědomění kultivovat jen za předpokladu, že občané věří v nezávislost svých soudců.
V zemích na přechodu od diktátorského režimu k demokracii soudcům mnohdy ona důvěryhodnost schází.
Obnovení důvěry společnosti v justici je jedním z nejzásadnějších úkolů, které čekají na demokraticky zvolené úředníky v době transformace.
Při jmenování nezávislých soudců je třeba dohlédnout na to, aby soudnictví pomáhalo zvyšovat víru občanů v demokratickou transformaci.
Byl jsem prvním demokraticky zvoleným prezidentem Argentiny po pádu vojenské junty v zemi a proto vím, že se jedná o dlouhý a strastiplný proces.
Pokud se totiž společnost shodne na tom, že soudní moc není dostatečnou zárukou či ochranou práv jednotlivce ani rozdělení sil mezi legislativní, exekutivní a justiční větví vlády, může taková nedůvěra vyústit v rozštěpení společnosti.
Pochopit mechanismus, díky němuž přestává být společnost schopna vlastní obrany a jehož působením degeneruje její mravní kompas, je prakticky nemožné.
Tento rozpad měl snad na svědomí etický absolutismus a jeho soupeř relativismus, když podkopaly smysl pro kolektivní pravdu pěstovanou společenským dialogem a širokou občanskou účastí.
Rozhodne-li se společnost upustit od potrestání narušitelů občanských práv, nemusí to ještě být známkou nedospělosti jejího mravní vědomí.
Odplata není jedinou známkou vzkříšené morální síly.
Smysl pro morálku je základní složkou skutečně solidární demokracie.
K zajištění tohoto mravního citu, který může poskytnout jen společenská solidarita, je třeba definovat soubor jasných společenských a občanských práv.
Slušné bydlení, zdravotní péče, vzdělání či odpovídající příjem přispívající k rozvoji a obohacování osobního života jednotlivce – to jsou úkoly, které obvykle považujeme za konkrétní cíle určité skupiny – společenské třídy, odborů, spolků – bez účinku na jiné skupiny.
Ale opak je pravdou.
Rozvoj ekonomických a sociálních aspektů práv člověka přispívá k chápání veškerých lidských práv jako nepopiratelné pravdy.
Demokracii mohou zkrátka vystavět jen lidé, kteří jsou demokratičtí ze všech stránek.
Na tuto zřejmou pravdu se ale často zapomíná.
Monarchie může existovat i s protimonarchisty.
Fašismus a sovětský komunismus byly postaveny na hřbetech lidí, kteří s těmito ideologiemi nechtěli mít nic společného.
Demokracie postavená na nevoli a neochotě však nemůže dlouho vydržet.
Pro demokraty milovat svobodu nestačí.
Velkým nedostatkem demokratického svědomí je, že si to přiznáváme.
Naše tendence zužovat univerzální lidská práva na sérii politických a morálních práv a odsouvat ekonomické aspekty lidství na vedlejší kolej našeho zájmu je nebezpečná.
Narušuje totiž etiku solidarity, skrze kterou existují veškerá lidská práva.
Demokracie se dnes bezodkladně musí postavit tváří v tvář tomuto neuspokojujícímu stavu solidarity.
Mají-li být lidská práva opravdu ochraňována, ona druhá, ekonomická vrstva lidských práv musí být v našich myslích povznesena na úroveň prvního plánu.
Jen tak se zločiny našich dějin dočkají odpovědi, kterou si zaslouží. Touto odpovědí nebude v prvé řadě potrestání, nýbrž jistota, že se podobné zločiny nebudou nikdy opakovat.
Již nikdy více: vůči obětem historie je to náš nejčestnější dluh.
Vzpoura států
BUENOS AIRES: Zdá se, že neustálé změny jsou jádrem dnešní globální civilizace.
A proto země, které se starají o domácí záležitosti s maximální péčí, jako o věci zcela posvátné, pojednou shledávají, že nejsou schopny tyto změny vstřebat a už vůbec předvídat jejich další směr.
Zdá se jim proto, že jsou to změny absurdní, nesmyslné a dokonce až katastrofické.
Jak jsme mohli pozorovat na nedávných pražských protestech proti MMF, ale stejně tak i na pouličních protestech proti Světové obchodní organizaci (WTO – World Trade Organization) v americkém Seattle, šíří se tyto obavy dál a dál.
Lidé stále více vidí ve změnách nikoliv cosi, co zvyšuje jejich vlastní svobodu a důstojnost, ale sílu, která povzbuzuje lakotu, hrabivost a nespravedlnost.
Tím, že globalizace napomáhá tomu, že se světové bohatství koncentruje do stále užší skupiny zemí, či obyvatelstva, nakonec vyvolává mnohem více obav než pozitivních očekávání.
Potíže s přenosem znalostí, dovedností a nových technologií z centra na periferii ku příkladu velice rozšiřuje ekonomickou nerovnost a jisté země se tak dostávají do utlačované pozice v podobě jakési nové formy kolonialismu.
Proto se mnoho lidí tolik obává nové vládnoucí třídy, jenž bude nesmiřitelně manipulovat celou globalizací jen pro své vlastní zájmy.
Vzhledem k tomu, že mnoho lidí má velmi omezené vyhlídky na vlastní růst, zdá se, že dnešní mezinárodní ekonomický pořádek je zcela v rozporu s ideály velkých demokratických revolucí našeho století, jež říkají, že žádný člověk by neměl být opomenut.
Věřím proto, že pro národy a země, které v dnešní době jen minimálně participují na výdobytcích procesu technologického rozvoje, výrobě a konečně i obchodu, existuje pouze jediná možná volba: nové sebeprosazení coby nezávislých států, regionálně intergrrovaných mezi sebou v maximální možné míře a co možná nejvíce možnými způsoby.
Jedině spolu s nezávislostí se dostaví důvěra ve větší participaci, a větší participace pak znamená zlepšení vlády, a to jak v mezinárodním, tak i domácím měřítku.
Bezvládí pramení z pokusů o udržení kontroly a vlády nad státy a jejich lidmi, jež jsou vykázáni na samý okraj možné spoluúčasti v procesu rozhodování, které ovlivňuje jejich každodenní životy.
Občané, a podobně i jejich země, se stávají „neovladatelnými“, když sami sebe vidí jen jako pasivní nástroje rozhodnutí přijatých uzavřenou elitářskou klikou, která jim vládne tím, že je přetavuje v němou „masu“.
Jen skutečně svobodní jedinci – svobodní občané a svobodné státy – jsou reálnými protagonisty správy a vlády toho kterého státu.
Bez plné a rovnoměrné míry zodpovědnosti nemůže být žádné dlouhotrvající vlády.
A to je to, čemu tržní fundamentalisté, řídící konsultanti a technokrati zoufale odmítají porozumět.
Země, občané, účastníci nesčetných procesů ve společnosti, spotřebitelé, výrobci, dělníci, podnikatelé, a všemožní profesionálové nemohou být vynecháni z rozhodování, která mají zásadní dopady na jejich vlastní životy i důsledky pro cíle a hodnoty celé jejich společnosti.
Obyvatelé Spojených států a západní Evropy si dobře uvědomují, jak kontinuita jejich demokratických systémů posiluje jejich prosperitu.
Oproti tomu, my v Latinské Americe a stejně tak obyvatelé Evropy východní nyní dobře víme, že demokracie má v dobách krizí, chudoby a isolace obvykle velké potíže, aby vůbec přežila.
Ochrana demokratických hodnot je vždy složitá, když velké se rozsáhlé hospodářské sektory nemohou integrovat s globálními trhy, když bída a utrpení pošlapává lidskou důstojnost a nedostatek příležitostí činí ze svobody nesmyslný pojem.
Hořkým paradoxem zůstává, že rozvinuté demokratické státy využívají moci globalizace, aby naše země obchodně ztrestaly a diskriminovaly naše obyvatele a naše exporty.
V jednotlivých státech je dosaženo ochrany slabých spravedlivým a rovný uplatňováním zákonů.
To samé musí doopravdy platit i v mezinárodních vztazích.
Proto je vytvoření mezinárodního pořádku založeného na právu a nikoliv síle – síle ekonomické, která jen nahradila tu vojenskou – tak nezbytné, aby bylo možné posílit a rozšířit multilateralismus také do politické a konečně i ekonomické sféry.
Tohoto je ovšem možné dosáhnout jen spoluprácí svobodných a rovných národů.
S tím je rovněž spojena skutečnost, že dnešní ekonomický rozvoj již méně závisí na jednotlivém státě, ale spíše na regionální integraci, jenž může posloužit právě k tomu, že odvrátí negativní účinky různých finančních spekulací, které se šíří společně s globalizací.
Proto tento svět potřebuje, aby ve svých regionech napomohl integraci na základě všeobecné hospodářské demokratizace: což především znamená měnovou kompatibilitu, volný obchod, společné sdílení právních norem a především všeobecnou vůli k upevnění pravidel života dle celkových zájmů regionu.
Pouze takováto rovnoprávná spolupráce může zajistit vytvoření pevných politických základů integrace.
Tak dlouho, jak je země podřízena nekontrolovatelným silám globalizace, pokud leží její budoucnost v cizích rukách.
Ale s tím, jak se tyto chudé rozvojové země otevřou regionálním ekonomikám a povolí jejich importy do svých zemí, musejí také získat nějaké prostředky, kterými by mohly ochránit své nové podniky.
Je to pochopitelně spravedlivé, částečně i díky pokrytectví těch zemí, které proklamují svoji víru ve svobodný obchod, ale dennodenně se modlí k oltáři protekcionismu.
Každý souhlasí s tím, že trh vyžaduje jistá pravidla, aby bylo možné vyhnout se případným deformacím, jako jsou například monopoly a oligarchie.
Ovšem monopoly bohatství jsou přímo zhoubné.
Stát by se neměl vzdát své přerozdělovací role; a stejně tak nemůže stát přenechat trhu svoji roli v rozvoji.
V těchto zemích plně platí, že kvalitní bydlení, školství, penzijní systém, podpory v nezaměstnanosti, moderní zdravotnický systém a sociální služby rodinám nesmějí být výsledky zavedené demokracie, nýbrž podmínkou pro konsolidaci demokracie a jejího přežití.
Každý program, založený na sobectví a nespravedlnosti, musí generovat jen silnější tlak na další sociální rozklad společnosti a její nestabilitu.
Velkou výzvou by proto mělo být posílení rovnosti, jenž by se mělo stát pro ty státy, které se snaží o zvrácení tlaků globalizace, zcela zásadním úkolem.
Jedině tak bude možné zavést progresivní daně, přiměřené regulace privatizovaných soukromých služeb, podporu malému a střednímu podnikání a zefektivnit veřejné výdaje a zásadním způsobem zlepšit systémy vzdělání a zdravotnictví.
Je to nepopiratelnou povinností státu, aby všem svým obyvatelům garantoval výdobytky sociálního zabezpečení.
Marxisté často agitovali za to, aby se dělníci celého světa spojili.
Ti tak nikdy neučinili, ale v současné sobě jsme svědky globalizace solidarity, globalizace podpory regionální spolupráce a potřeby znovu přehodnotit smysl mezinárodních organizací jakož i nerozumnosti isolace jiných.
Bez takové solidarity budeme jen dál směřovat ke světu bez žádného centra, žádné autority, žádného pořádku; ke světu řízenému globalizovanou mafií, „kde co je oficiální a co tajné nakonec jedno bude“.
Logika moci tohoto budoucího světa bude nesmiřitelná k těm, kdož se vzdají své vůle k sebeurčení.
A udržet tuto vůli při životě znamená boj se strachem postavit se převládající politicky ortodoxní představě o nevyhnutelné globalizaci.
Jediná ryba, která vždy plave po proudu, je totiž mrtvá ryba.
Hospodaření s iráckou ropou
V posledních měsících irácká těžba ropy vystoupala na více než dva miliony barelů denně.
Při takovém tempu současná produkce i vývoz ropy překračují poinvazní předpovědi.
Experti tvrdili, že iráckou produkci vážně omezí nedostatek financí, nízká úroveň bezpečnosti, problémy stabilizace legitimní vlády a technologické nedostatky.
Navzdory těmto očekáváním irácká denní těžba v březnu dosáhla poinvazního rekordu 2,5 milionu barelů.
Růst irácké produkce umožnilo vícero faktorů.
Nejvýznamnější bylo, že na obnovu ropné produkce dostal Irák od Bushovy administrativy 2,3 miliard USD.
Po invazi nikdo nečekal, že by Irák získal půjčky, či snad dokonce dotace.
Přesto bylo přímo do iráckého ropného sektoru investováno 2,3 miliard USD.
Na ochranu ropných polí a dalších zařízení Američané vyčlenili obrovskou, nezdolatelnou sílu zajišťovanou armádou a soukromými smluvními subjekty.
Úroveň ochrany neměla obdoby ani ve srovnání se Saddámovým režimem.
Co se týče technické oblasti, Bushova administrativa najala největší ropné společnosti, aby renovovaly technologicky zaostalá irácká ropná ložiska.
Ještě je před nimi mnoho práce, ale výrazné pokroky jsou zřetelné.
Navíc, válka nijak nesnížila kvalitu iráckých ropných polí, která stále patří mezi nejbohatší na světě, a ropu z nich lze těžit s relativně malým úsilím a investicemi.
Konečně, vysoké ceny ropy posledních 12 měsíců znamenaly pro irácký rozpočet nečekané terno, což umožnilo financování ostatních sektorů, aniž by se ropný průmysl přehlížel.
Vysoké ceny také daly přechodné koaliční správě možnost ještě více posílit ochranu rafinérií a ropovodů o další soukromé bezpečnostní síly.
Poskytnutí peněz na obnovu iráckého ropného průmyslu bylo jedno z nejlepších poválečných rozhodnutí, které Bushova administrativa učinila.
Peníze Iráku umožnily začít řešit bezpečnostní, těžební a technologické problémy v celé ropné soustavě.
Otázka ovšem přetrvává: bude růst produkce pokračovat i po převodu suverenity na iráckou vládu z konce června?
Navzdory obrovským finančním injekcím a bezprecedentní ochraně se povstalcům několikrát od invaze podařilo produkci a vývoz ropy zastavit či zpomalit.
Bombový útok na ropovod či jiné ropné zařízení v té či oné části Iráku zůstává téměř každodenním jevem a předání moci četnost útoků zatím nesnížilo.
Povstalci, stejně jako Bushova administrativa i Saddám, chápou, že ten, kdo ovládá iráckou ropu, má v rukou osud Iráku.
Nová irácká vláda, ač podporovaná vojenskou silou USA, zkrátka nebude schopná zaručit předvídatelný tok ropy a produkce bude nadále značně kolísat.
Zároveň platí, že je nezbytné udržet příliv financí do iráckého ropného sektoru, a to nejen kvůli jeho růstu, ale kvůli jeho samotnému přežití.
Peníze přinášejí jak technologickou obnovu, tak bezpečnost.
Finanční zdroje, jež jsou k dispozici na provoz a modernizaci ropného průmyslu, budou omezené i za okolností pro Irák nejpříznivějších, kdy ceny ropy zůstanou vysoké.
Pokud ceny ropy v budoucnu klesnou, ropný průmysl těžce utrpí.
To dává vzniknout zajímavému vztahu mezi Irákem a Saúdskou Arábií.
Jedině Saúdská Arábie dokáže globální produkci ropy řídit tak, aby zůstal prostor pro iráckou ropu a udržely se vysoké ceny.
Naproti tomu, jedině Saúdská Arábie dokáže zaplavit trh a snížit ceny hluboko pod jejich dnešní úroveň.
Pokles příjmů z ropy by pro vznikající iráckou vládu mohl být zničující.
Dnešní ropné příjmy stěží pokryjí státní výdaje, o úhradě obnovy, dluhů a válečných reparací ani nemluvě.
I kdyby ve volbách znovu zvítězil prezident Bush, je velice nepravděpodobné, že by USA znovu udělily suverénnímu Iráku přímou dotaci.
Alternativou by teoreticky mohly být mezinárodní úvěry, avšak kdo by půjčil nestabilní vládě, natož vládě, jejíž legitimita ještě nebyla zcela vybudována?
Privatizace je pro tuto chvíli rovněž mimo hru.
Nová vláda si bude muset vystačit s tím, co má, a vytýčit si pomalou cestu k obnově ropného průmyslu, jak to udělal i Saddámův režim.
Logika obnovené americké podpory iráckého ropného průmyslu taktéž zůstává významná.
Normální financování na obzoru není.
Nestálost produkce sníží jedině dotace ze strany USA.
Většinu volatility na trhu s ropou v posledních třiceti letech způsobil Saddámův režim.
Ostatně, všechny vrcholy cen ropy od roku 1973 způsobila nějaká událost vztahující se k Iráku.
Chtělo by se věřit, že Saddámův pád nestálost trhu omezí a ceny ropy stabilizuje.
Jak se ale bohužel zdá, Irák je v situaci, kdy i nadále bude v důsledku značně nevypočitatelné produkce zásadní příčinou vysokých cen ropy.
Jedním z nejvýznamnějších dopadů invaze do Iráku v dohledné budoucnosti bude vyšší nestálost, a tedy vyšší ceny.
Nebezpečná iluze energetické nezávislosti
zvyšuje energetickou nejistotu.
Ať už by změna potěšila třeba sebevětší počet politiků vyzývajících k energetické nezávislosti, trh si za ústřední energetický zdroj zvolil ropu.
Vlády by tedy neměly přehlížet oprávněné zájmy vývozců ropy, na nichž spotřebitelé v jejich zemích závisejí, ani reakce těchto exportérů na rétoriku o energetické nezávislosti či na kroky směřující k jejímu dosažení.
Izolacionistickým politikům sice snad na ostatních zemích nesejde, ale měli by si vše dobře rozmyslet, aby nepoškodili svou vlastní zemi.
Největšími hrozbami pro světovou energetickou bezpečnost nejsou teroristické útoky ani embarga producentů ropy – s krátkodobými událostmi se lze vypořádat rychle a účinně prostřednictvím různých opatření, včetně spolehu na strategické zásoby ropy, zvýšení produkce a odklonu přepravy ropy.
Hlavní hrozbou pro dlouhodobou udržitelnost energetických dodávek je spíše neshoda mezi investicemi do dalších kapacit a energetické infrastruktury na jedné straně a růstem poptávky po energii na straně druhé.
Hlavní vývozci ropy by na politické pózy ohledně energie mohli reagovat mnoha způsoby, z nichž většina by globální energetickou situaci nezlepšila, nýbrž zhoršila.
Jeden z nejvěrohodnějších scénářů reakce na výzvy vlád a politiků po celém světě ke snížení, nebo dokonce odstranění závislosti na ropě je relativní úbytek investic do další výrobní kapacity v zemích těžících ropu.
Energetická krize je v takovém případě téměř jistá, nedokáží-li ti, kdo naléhají na energetickou nezávislost, včas zajistit realizovatelnou alternativu.
Samozřejmě, tyto snahy téměř určitě nedokáží ropu v přiměřené lhůtě nahradit, neboť jejich motorem není trh a vyžadují mohutné dotace.
Vskutku, postaveni před nepřátelskou rétoriku politických lídrů, producenti ropy mají silnou pobídku zvýšit produkci, aby snížili ceny ropy na úrovně, jež podkopou ekonomickou proveditelnost alternativních zdrojů energie – což je logická intervenční politika kontrující protiropným intervenčním politikám spotřebitelských zemí.
Ostatně, krach cen ropy by znamenal rozsudek smrti nad několika novými energetickými technologiemi a nikoli náhodou by zvýšil poptávku po ropě.
I když producentské země pád cen ropy záměrně nevyvolají, mohly by těžbu urychlit, nakolik by to jen krátkodobě bylo možné, zatímco ropa by stále měla nějakou hodnotu.
Nižší ceny ropy, společně s očekáváním poklesu poptávky, by však ve výsledku na producenty ropy vyvíjely tlak, aby omezovali plánované investice do výrobní kapacity, nebo dokonce aby uložili k ledu zásadní projekty, jak se stalo už v minulosti, což by vedlo ke snížení nabídky ropy.
Kdyby tedy alternativní energetické technologie nenaskočily do doby, kdy se těžba ropy začne snižovat, nevyhnutelný by byl globální nedostatek, zatímco náprava investičního deficitu by si vyžádala roky, a to i při rostoucích cenách ropy.
Navzdory těmto možnostem předpokládejme, že plány na energetickou nezávislost uspějí a že některé evropské státy, Spojené státy, Japonsko, Čína a Indie získají soběstačnost.
Velcí vývozci ropy by se pak mohli začít snažit používat svou méně hodnotnou ropu doma jako levné palivo v rozšířeném sektoru těžkého průmyslu.
Místo přímého exportu ropy by energii vyváželi ukrytou v kovech, chemikáliích a průmyslových výrobcích za ceny, které podlomí vše, čím by se producenti v zemích, které ropu spotřebovávají, mohli rovnat, vzhledem k jejich závislosti na nákladných alternativních zdrojích energie.
Energetická nezávislost by tak mohla zničit celá průmyslová odvětví, zejména petrochemii, hliníkářství a ocelářství.
Levná energie by v zemích těžících ropu skutečně mohla tamním novým průmyslovým branžím zajistit schopnost konkurovat průmyslu v Číně, Indii a jihovýchodní Asii.
Čistým výsledkem by byla ztráta pracovních míst a oslabená hospodářství.
Státy by mohly docílit energetické nezávislosti jen proto, aby si vypěstovaly závislost v oblasti oceli a petrochemie.
Takže co by následovalo?
Pokusili by se politici se svou neutuchající fascinací „nezávislostí“ eliminovat závislost na jedné komoditě za druhou?
Řečeno jinak, vyústil by cíl „energetické nezávislosti“ v úsilí o zvrácení globalizace?
Ropa je vyčerpatelný zdroj.
Jedině dlouhodobé, tržně orientované, ekonomicky životaschopné a udržitelné energetické možnosti mohou zajistit hospodářský růst jak v producentských, tak ve spotřebitelských zemích.
Izolacionistické politiky naproti tomu vždy vedly k nedostatkům a nespokojenosti.
Ať už se energetická nezávislost prosazuje jakkoliv, nikdy nebude představovat nic jiného než nedosažitelnou – a potenciálně nebezpečnou – iluzi.
Nekonečná íránská jaderná krize
Občas se tvrdí, že Írán jadernou energii vzhledem k obrovským zásobám ropy a zemního plynu nepotřebuje.
Íránská vláda je však pod ekonomickým a politickým tlakem, aby zajišťovala čím dál větší množství elektřiny pro svou rostoucí populaci a křehké hospodářství.
Použití ropy nebo zemního plynu k domácí výrobě elektřiny ohrožuje exporty ropy a plynu, jež tvoří páteřní zdroj státních příjmů.
Ba vzhledem k tomu, že domácí spotřeba ropy roste vyšším tempem než produkce, příjmy státu z vývozů ropy se krátí už teď.
Jaderná energie tudíž zastaví propad státních příjmů, neboť uvolní větší množství ropy a zemního plynu na vývoz.
Dobývání íránských zásob zemního plynu by levnou jadernou energii nenahradilo, protože plyn je mnohem výnosnější, použije-li se jinak než k výrobě elektřiny.
Íránská vláda se obává, že výpadky elektrického proudu, pomalý hospodářský růst a vysoká nezaměstnanost obrátí obyvatelstvo proti ní.
Jakmile zesílí sociální pnutí, bude následovat politická vřava.
Jaderná energie nabízí možnost levné a hojné elektřiny, která přispěje k sociální a politické stabilitě.
Íránští experti tvrdí, že při zvažování kompromisu mezi vnitřním nepokojem a vnějšími sankcemi musí íránská vláda volit mezi domácí a mezinárodní bezpečností.
Domácí tlak by snadno mohl režim svrhnout, mezinárodní tlak ovšem nikoliv.
Dějiny jsou na straně íránské vlády.
Islámská revoluce přežila brutální válku s Irákem, ekonomické sankce i desetiletí mezinárodního tlaku a izolace ze strany USA.
Navíc si íránští vůdci pamatují, že šáh byl nucen v roce 1979 ze země prchnout, ačkoliv měl silnou mezinárodní podporu.
Přestože snad existují bezpečnostní důvody, proč bude každá administrativa USA bránit i civilnímu jadernému programu, američtí zákonodárci musí také pochopit strategický vliv, který jaderná energie bude mít na íránský režim.
USA a Írán spolu už od roku 1979 vedou války skrze prostředníky a jejich pokračující konflikt znamená, že války prostředníků budou v Libanonu, Iráku, Afghánistánu a v regionu kolem Kaspického moře pokračovat, stejně jako války obchodní a investiční.
Vskutku, dokud budou mít Čína a Rusko peníze na investice a zbraně na prodej, většina sankcí OSN bude bezzubá.
Írán bude světovému společenství nadále vyhrožovat, že použije svou ropnou zbraň, což je ale velice nepravděpodobné.
Za žádného scénáře není v íránském zájmu omezit ropné exporty, natož je zastavit.
Domácí tlak, nacionalistické cítění a potřeba zlepšit svou vyjednávací pozici vůči západním zemím by mohly íránskou vládu donutit k reakci na přísné sankce OSN nebo na vzdušný úder proti íránským jaderným zařízením.
I za těchto krajních okolností ovšem Írán bude potřebovat své ropné příjmy.
Symbolické omezení vývozu nebo embargo jsou sice možné, ale na světové trhy s ropou by neměly větší vliv.
Íránská vláda má mnohem účinnější možnosti jak odpovědět na útoky ze strany USA a jejich spojenců.
Její přívrženci v Iráku by mohli ochromit irácké ropné exporty z Basry, což by poškodilo americké plány v Iráku a zároveň zvýšilo íránské příjmy z ropy, anebo prostřednictvím útoků na silnice a mosty, zejména na dálnici mezi Kuvajtem a Bagdádem, omezit dostupnost paliva pro armádu USA.
Světové společenství bude nadále platit vysokou cenu za uvíznutí v mrtvém bodě ohledně jaderné otázky, což v nadcházejících letech vrhne stín na světové trhy s ropou.
Někteří odborníci tvrdí, že už teď zvýšilo ceny ropy asi o 15 USD za barel.
Je ironické, že íránský civilní jaderný program by zvýšil americkou a světovou energetickou bezpečnost, neboť by uvolnil více ropy a plynu pro světový trh.
Pravděpodobnost tohoto scénáře ovšem snižuje jak americké odhodlání destabilizovat Írán, tak odhodlání íránské vlády udržet si moc.
Jak působí slabý dolar na ceny ropy?
Důsledky stanovování ceny ropy v jediné měně jsou mnohem dalekosáhlejší, než si většina lidí myslí.
Některé země produkující ropu například od svých zákazníků požadují úhradu v eurech, ale to neznamená, že cena jejich ropy se stanovuje v eurech.
A i kdyby snad dolarové ceny měly vystřídat ceny v eurech, dopady určování cen v jediné měně na trh s ropou by byly tytéž.
Zemím vyvážejícím ropu plynou výnosy v dolarech (případně ekvivalent v eurech), kdežto k dovozu zboží a služeb z řady zemí používají různé měny.
Každá změna směnného kurzu dolaru ovlivňuje kupní sílu těchto zemí, a tudíž jejich reálný příjem.
Rovněž mezinárodní ropné společnosti prodávají většinu ropy v dolarech, ale působí v různých zemích a hradí část svých nákladů v místních měnách.
Každá změna hodnoty dolaru tudíž ovlivňuje strukturu jejich nákladů a ziskovost.
To má zase vliv na reinvestice do průzkumu, přípravy a údržby ložisek.
Vztah mezi hodnotou dolaru a cenami ropy je velice spletitý.
Ačkoliv platí, že se mohou vzájemně umocňovat a vytvořit tak bludný kruh, jejich krátkodobý vztah se liší od jejich vztahu dlouhodobého.
Krátkodobě devalvace dolaru nemá vliv na nabídku a poptávku, ale ovlivňuje spekulace a investice do ropných termínových trhů.
Když dolar oslabuje, investory přitahují komodity, včetně ropy.
Investice do termínových obchodů jsou jak zajištěním proti slábnoucímu dolaru, tak investičním nástrojem, který by mohl vynést značný zisk, zejména v prostředí ubývajícího nadbytku kapacity těžby ropy, rostoucí poptávky, klesajících úrokových sazeb, sesouvajícího se realitního trhu a krize v bankovním odvětví.
OPEC má možná pravdu, když vyšší ceny dává za vinu americkým politikám a spekulantům.
Pravda je také to, že kdyby OPEC měla volnou kapacitu, už by ji využila a spekulanty spláchla, aby ceny ropy snížila.
OPEC si může vydobýt kontrolu dvěma způsoby: využít údajné rezervní kapacity a spekulanty spláchnout, anebo je předběhnout využitím svých finančních přebytků.
Uchýlení se ke druhé možnosti znamená, že i bez přebytku kapacity OPEC stále může udávat směr.
Dlouhodobě, jak plyne ze statistické analýzy různých proměnných v ropném průmyslu, však slabší dolar postihuje nabídku snížením produkce, ať už ropu vlastní a těží národní nebo mezinárodní ropné společnosti.
Slabý dolar ovlivňuje i poptávku, neboť zvyšuje spotřebu.
Důsledkem úbytku nabídky a zvýšení poptávky jsou vyšší ceny.
Nižší hodnota dolaru také snižuje kupní sílu vývozců ropy.
Zůstávají-li ceny ropy beze změny, zatímco dolar oslabuje, reálný příjem zemí produkujících ropu klesá, z čehož plynou nižší investice do dalších kapacit a do údržby.
Totéž platí pro ropné společnosti.
V důsledku toho ceny ropy rostou.
Poněvadž ceny ropy rostly, zatímco hodnota dolaru klesala, rozšiřování kapacit ze strany ropných firem skutečně v posledních třech letech nedokázalo vyhovět prognózám produkce mimo OPEC.
Dokonce ani těžba ropy ve Spojených státech neodpovídá nárůstu cen ropy, neboť rostoucí dovozní náklady na nástroje a vybavení – jež jsou zčásti odrazem slabosti dolaru a dalších faktorů – vedly ke zpožďování a rušení projektů.
Samozřejmě, slabší dolar znamená levnější ropu v Evropě, Asii a všech zemích, jejichž měny posilují.
Ceny ropy dosáhly v letech 2004 a 2005 rekordních výšek v USA, ale ne v Evropě, což dílem vysvětluje, proč tamní hospodářský růst nebyl postižen.
Když Američané platili 120 dolarů za barel, Evropané platili za barel asi 76 eur.
Ceny ropy v posledních letech poptávku po ropných výrobcích v USA nepostihly, a to díky několika faktorům, například vyšším vládním výdajům, nižším úrokovým sazbám, daňovým úlevám a nárůstu reálných příjmů.
Jistěže, slabší dolar přiměl některé americké rodiny, aby dovolenou netrávily v Evropě, ale v USA.
Ale vzhledem k tomu, že mnozí Američané používají rozměrné vozy SUV se značnou spotřebou, poptávka po benzinu zůstává vysoká.
Dokud se nezmění modely americké spotřeby anebo opětovně stoupající dolar nezvýší produkci ropy, Američané ponesou hlavní nápor toho, že cena ropy se stanovuje v jediné měně.
Kterak ztrácíme Turecko
Jak vládnoucí Strana spravedlnosti a rozvoje (AKP), tak její sekulární vyzývatelky zůstávají veřejně oddané úsilí o členství v EU, ale v praxi se objevily pochybnosti.
Neústupný požadavek francouzského prezidenta Nicolase Sarkozyho, aby se k přijetí Turecka uspořádalo referendum, naznačuje, že roky bolestivých adaptací na normy EU odměnu v podobě členství nikdy nepřinesou.
USA i EU jsou zjevně přesvědčeny, že Turecko nemá kam jít.
Domnívají se, že Turkové fatalisticky přijmou jakékoli pohrdání.
Tento pohodlný předpoklad ale přehlíží tektonický posun v geopolitickém postavení Turecka.
Vzápětí po rozpadu Sovětského svazu Turecko na nově nezávislé středoasijské státy hledělo v rozpoložení panturkického romantismu.
Domoviny předků uchvátily tureckou představivost, avšak dnes volné turkické „společenství národů“ nestmeluje etnická jednota, nýbrž obchodní příležitosti, energetické zdroje a další praktické věci.
Nejnápadnější je obnovení tureckých vztahů s Ruskem, aniž by došlo k narušení vazeb na nově nezávislé postsovětské státy.
Dávné nepřátelství Turecka vůči Rusku nakrátko po pádu Sovětského svazu ožilo.
Na počátku 90. let někteří turečtí generálové považovali pokoření ruských vojsk v Čečensku za součást dlouho očekávané odplaty.
Avšak třebaže Rusko a Írán bývaly největšími geopolitickými soky Turecka, dnes jsou exportními trhy a energetickými dodavateli.
Klíčem k novému geopolitickému postavení Turecka je energie.
Jeho průmysl i populace čile rostou, takže energetické potřeby vytvářejí geopolitickou synergii s Ruskem a Íránem, z nichž si ani jeden nemůže dovolit proud ropy a plynu zastavit, jelikož jinak by vyvolal rozsáhlou vnitřní krizi.
Zatímco turecký postoj k sousedům se mění, jeho vládnoucí elity zároveň sledují, jak EU bere za své bývalé komunistické země s mnohem chatrnějšími tržními ekonomikami a kratší demokratickou historií.
Jistý turecký generál prohlásil: „Kdybychom se stali členy Varšavské smlouvy a ne NATO, byli bychom teď už v EU.“
Znovuzvolení strany AKP premiéra Recepa Tayyipa Erdogana loni v létě, následované volbou Abdullaha Güla prvním prezidentem, jehož žena nosí na hlavě šátek, se jevilo jako potvrzení obav protiislámských Evropanů.
Avšak byť jsou mnozí aktivisté a voliči AKP oddaní muslimové, Erdogan a Gül zůstávají věrni evropské integraci.
Ubývá jim ale času na to, aby své příznivce uspokojili a kritiky umlčeli tím, že jí dosáhnou.
Problém tkví v tom, že triumfy AKP, společně s tím, jak se Erdoganovi a Gülovi dvoří Amerika, vyvolaly v řadách kdysi dominantní sekulární a prozápadní turecké elity krizi směřování.
Ač se AKP může spolehnout na věrnost milionů voličů a houfů nových členů dychtících přidat se na vítěznou stranu, v tureckých institucích, na univerzitách, v médiích a obchodě hluboce zakořenili sekularisté.
Jak běžní příznivci AKP, tak zklamaní sekularisté jsou teď podezíraví vůči činům a motivům Ameriky v regionu.
Tichý souhlas klíčových osobností v armádě s odmítnutím tureckého parlamentu podpořit invazi do Iráku v březnu 2003, v jejímž čele stály Spojenými státy, naznačuje, že turecký nacionalismus by mohl řadové poslance AKP sjednotit s jejich jinak nesmiřitelnými nepřáteli ze sekulárního tábora.
Kdyby snad EU otevřeně Turecko ignorovala ve věci členství nebo kdyby se Amerika zdála příliš laxní ohledně kurdského problému v severním Iráku, obrovská masa z obou táborů by se dost dobře mohla spojit.
Turecké vztahy s Izraelem například zatížily izraelské investice v Kurdistánu.
Přestože Šimon Peres udělal smířlivé gesto a zvolil Ankaru za místo prvního projevu izraelského prezidenta k parlamentu převážně muslimské země, izraelské obavy z Íránu jsou mnohem vážnější než obavy turecké.
Dva nejzarytější nepřátelé Izraele, Írán a Sýrie, fakticky patří mezi nejhlasitější zastánce tvrdého postoje Turecka vůči Kurdům.
Americký zábor Iráku destabilizoval západní směřování Turecka víc, než jsou si USA ochotné přiznat.
Většina Turků si nepřeje vyloučení své vlasti ze Západu, ale bude-li je EU odhánět a současně urychlovat vstup slabších kandidátů, Turecko se může začít cítit dostatečně silné a zahořklé na to, aby se vydalo na cestu v novém geopolitickém směru.
Euro do nepohody
Euro tváří v tvář největší zkoušce ve své dosavadní historii ani zdaleka nesměřuje ke katastrofě, jak před deseti lety předpovídal ekonom poctěný Nobelovou cenou Milton Friedman.
Právě naopak, evropská Hospodářská a měnová unie (HMU) se v těchto bouřlivých časech ukazuje jako významná výhoda.
Pochybovači by si měli připomenout, že samotné euro se zrodilo z krize.
Myšlenka jednotné měny byla počata jako odpověď na otřesy poválečné éry – dvoucifernou inflaci, vysokou nezaměstnanost a spekulativní útoky na libru, liru a francouzský frank.
Právě krize Evropského měnového systému vyústila v zavedení eura k 1. lednu 1999.
Během deseti krátkých let euro způsobilo v globálním ekonomickém prostředí revoluci, neboť se pozvedlo do postavení druhé světové měny a konkuruje dolaru jako prostředek mezinárodního obchodu a finančnictví.
HMU je v současnosti největší trh na světě a nepřestává růst.
S přístupem Slovenska k 1. lednu zahrnuje euro 16 států a 329 milionů občanů.
Přínosy měnové unie založené na stabilním makroekonomickém rámci a řízené nezávislou centrální bankou jsou zřejmé: eurozóna po valnou část uplynulého desetiletí zažívala nízkou inflaci a nízké úrokové sazby, vzpruhu obchodu a investic a svižnou integraci finančních trhů.
Navíc během posledních deseti let vzniklo 16 milionů pracovních míst – což je rekordní výkon, který předstihl i USA.
Dnešní finanční rozvrat a hospodářský pokles výhody HMU v několika významných ohledech podtrhují.
Zaprvé, euro eliminovalo možnost turbulencí směnných kurzů a spekulativních měnových ataků, jež by zranitelnější ekonomiky bývaly mohly během současného pozdvižení očekávat.
Euro také coby stabilní a silná světová měna globálně omezuje nestabilitu směnných kurzů.
Zadruhé, eurozóně prospívá nezávislá Evropská centrální banka, jejíž pohotová opatření k uvolnění likviditních omezení a koordinaci měnové politiky v poslední době pomohla předejít finančnímu zhroucení.
Takto svižné a sladěné kroky 16 národních centrálních bank by byly nemyslitelné.
Zatřetí, makroekonomický rámec HMU, zaměřený na stabilitu, zajistil zemím eurozóny lepší připravenost na ekonomické bouře.
Díky fiskálním pravidlům Paktu stability a růstu dosáhla eurozóna v roce 2007 svého nejlepšího rozpočtového stavu, neboť schodky poklesly na své nejnižší hladiny za 25 let.
To mnoha zemím Evropské unie umožnilo přistupovat ke krizi s jistým manévrovacím prostorem.
Přínosy HMU jsou takové, že zjevná cena setrvávání v pozici nečlena začíná v některých zemích přetvářet politickou debatu obklopující otázku přijetí eura.
Ovšemže euro není všelék a v uplynulém desetiletí nefungovalo bezchybně.
Nepolevující výzvu představují odchylky mezi ekonomikami eurozóny v oblasti růstu a inflace.
Třebaže tyto rozdíly nejsou větší než odlišnosti uvnitř ekonomik například USA či Německa, hrozí, že krize je umocní.
Právě proto je ještě důležitější, abychom pokračovali ve zdokonalování chodu HMU.
To vyžaduje nejen posílení odolnosti s ohledem na krizi, ale také vybavení ekonomik eurozóny nástroji ke zvládnutí dlouhodobějších výzev globalizace, stárnutí, ubývání zdrojů a změny klimatu.
V potenciálně volatilnější globální ekonomice jedenadvacátého století musíme co do růstu a pracovních příležitostí naplno využít přínosů hospodářské integrace.
Klíčem k lepšímu fungování HMU je důkladnější dohled a hlubší koordinace ekonomických politik.
Lídři musí dostát nárokům zodpovědnosti vyplývající ze sdílení jednotné měny.
Musí si uvědomit, jaký dopad mají národní hospodářské politiky na eurozónu jako celek, a tedy diskutovat a koordinovat ekonomické programy na úrovni eurozóny.
Obrovský krok kupředu tady představuje spuštění Evropského plánu ekonomického oživení – iniciativy směřující k fiskálnímu stimulu napříč EU ve výši 1,5% HDP, již v prosinci schválily evropské hlavy vlád.
Po něm teď musí následovat důkladnější rozpočtový dohled, zejména vzhledem k tomu, že do veřejných financí se zakousnou opatření vážící se k fiskálnímu stimulu, hospodářský pokles a plány na záchranu bank.
Úhelným kamenem rozpočtového rámce EU musí nadále zůstat Pakt stability a růstu a jako pomoc členským státům, aby svá úsilí směřovaly k vyrovnaným rozpočtům, jakmile se hospodářství odrazí ode dna, bude nezbytný účinný dohled a vzájemná podpora.
Hlubší fiskální dohled by měl doprovázet širší hospodářský dohled, zejména proto, že během krize se vyostřily nevyváženosti běžného účtu.
Evropská komise teď pracuje na rozšíření dohledového zaměření za fiskální politiku, abychom dokázali identifikovat rizika plynoucí z makroekonomických nevyvážeností či změn konkurenční schopnosti a řešit je dřív, než zakoření.
Konečně, státy eurozóny musí vyvíjet usilovnější snahy při hledání společných postojů k mezinárodním záležitostem a v globální aréně hovořit jednotným hlasem.
To je jediný způsob jak prosazovat a bránit ekonomické zájmy HMU ve světě, kde výzvy jsou globální a jejich překonání bude čím dál větší měrou záviset na mnohostranné spolupráci.
Vezměme si listopadový mezinárodní summit nad tématem finanční krize.
Dohoda nad společným stanoviskem ještě před schůzkou zajistila Evropě významnější úlohu.
Když se eurozóna dokáže bryskně domluvit na koordinovaném přístupu, může to být prospěšné pro nalezení shody jak v rámci EU jako celku, tak mezinárodně.
Teď je nezbytné, abychom na tomto úspěchu stavěli a vyvinuli pro euro opravdovou mezinárodní strategii.
Evropská jednotná měna významně uspěla, leč nadále zůstává ve vývoji.
Desetiletí po zavedení eura musíme následovat příkladu jeho zakladatelů a proměnit krizi v příležitost tím, že se v duchu spolupráce a ambice sjednotíme – a upevníme tím základy HMU.
V roce 1995 odcházeli muži do důchodu průměrně v 61 letech a ženy v 58 letech.
Průměrná délka života se přitom během stejného období prodloužila o celých jedenáct let.
Doba důchodu se prodloužila, ale životní úroveň penzistů se radikálně zvýšila.
Lze předpokládat, že k podobnému růstu životní úrovně dojde i mezi dneškem a rokem 2040 (kdy na jednoho důchodce připadnou dva pracující, na rozdíl od dnešních čtyř)?
Nikoli, poněvadž sociální solidarita už není, co bývala.
Po druhé světové válce byly penze velmi nízké a nároky, jež kladly na pracující, byly skromné.
Vzhledem k tomu, že ekonomiky rostly, pracující dobrovolně akceptovali postupné navyšování daní určených k financování důchodového systému.
Dnes je průměrný důchod v zemích EU mnohem vyšší a v některých zemích, například ve Francii, je dokonce vyšší než průměrný příjem pracující populace.
Rostoucí důchody se spolu s pokračujícím nárůstem daní a dávek sociálního zabezpečení staly důvodem, proč pracující odmítají na osoby v důchodovém věku přispívat.
Tato neochota s sebou přinesla otázku, zda by se na financování důchodových systémů evropských zemí nemohly větší měrou podílet kapitálové trhy.
V nadcházejících letech nevyhnutelně dojde k rozvoji systémů doplňkového kapitálového pojištění, neboť soukromé penzijní připojištění dává jednotlivcům možnost chránit se proti klesajícím výplatám v rámci povinného důchodového zabezpečení.
Rostoucí obliba soukromého penzijního připojištění může navíc pomoci zlepšit výkonnost evropských finančních trhů, které mají na svědomí pomalejší růst a vyšší nezaměstnanost v evropských zemích.
Aby však soukromé penzijní připojištění neohrozilo povinné důchodové zabezpečení, tj. především aby nenarušilo sociální solidaritu, musí být splněny tři podmínky:
· Vyhnout se ideologickým soudům.
Podporu si zaslouží důchodové spoření, nikoli investiční nástroje a prostředky.
Kromě penzijních fondů existují také produkty životního pojištění a možnosti spoření srážkou z platu;
· Výdaje na reformy, jež co největší měrou podporují nejméně náročných forem spoření, je třeba rozdělit mezi všechny občany;
· Pracující se musí podílet na vzniku penzijního systému doplňujícího důchod poskytovaný státem.
V současné době se projednává nová směrnice Evropské unie o profesních penzích.
V oblasti celoevropské harmonizace pravidel pro instituce spravující důchodové spoření by tento návrh mohl být v mnohém velice přínosný, zejména pokud bude podporovat a usnadňovat přeshraniční přenositelnost (tj. možnost, že při změně zaměstnání si zaměstnanec bude moci do nového místa převést svůj penzijní program, byť by šlo o práci v jiném státě).
Bush a Evropa
ŘÍM: Co pro nás chystá budoucnost transatlantických vztahů?
Tuto otázku si Evropa klade s každou novou americkou administrativou.
O obavách z „prohlubování atlantické propasti“ se mluví už od počátku sedmdesátých let, což svádí ke zdání, že by transatlantické vztahy mohly zůstat i nadále na zhruba stejné vlnové délce jako dosud.
Skutečnost je ovšem taková, že USA i EU se vyvíjejí svým směrem: obě strany Atlantiku tak stojí před výzvou vyrovnat se s čím dál komplikovanějším vztahem.
Kromě toho se nesmíme dát svést dvěma dalšími skutečnostmi.
Na evropské straně jde o lákavou představu urychlit vznik Unie coby hráče na mezinárodním poli hlásáním autonomie a nezávislosti na Spojených státech.
Všudypřítomný protiamerický podtón zákonitě jednou vyplave na povrch, neboť – jako v každém dlouhém a nevyrovnaném vztahu – má slabší partner sklon k prohlášením, jež plodí neporozumění.
Tomuto pokušení by Evropané měli odolat, poněvadž přesun od závislosti k rovnocennému partnerství není měřen frázemi.
Skutečně společnou evropskou zahraniční politikou musí Evropané na svá bedra přijmout spravedlivější díl transatlantického břemene a uvažovat a jednat jako regionální mocnost s globálním dosahem.
Pokud se euro ujme jako globální platidlo, a já doufám, že ano, a pokud se rychlá reakční síla Evropy stane skutečností, a já rovněž doufám, že ano, získá Evropská unie všechny předpoklady, aby se stala rovnocenným partnerem – tedy tak, že místo planých řečí nastoupí peníze (a vojsko).
Na americké straně pak jde o pokušení přehánět roli „jediné supervelmoci“ jednostranným jednáním.
To je však osamělost převlečená za vůdcovství a to není v americkém zájmu.
Státní zájem nelze v dnešní době sledovat jednostranně. Globálním zájmům USA lze nejlépe sloužit na dvoustranné úrovni.
I když vojensky Amerika zůstává jedinou supervelmocí, v běžném chodu zahraniční politiky má vojenská moc omezené možnosti.
Amerika nebude mít o nic menší prospěch než Evropa z účinného systému globálního vedení při dosahování svých cílů – ať už jde o volný obchod, životaschopný režim nešíření jaderných zbraní, kontrolu a prevenci regionálních konfliktů, nebo lépe regulovatelné finanční trhy.
V tomto směru mají Spojené státy podstatný zájem na dorůstání Evropské unie do role mezinárodního aktéra.
Měly by se tudíž zbavit své tradiční rozpolcenosti, jež na jedné straně požaduje dospělejší a rovnocennější Evropu, která ji přitom ale na straně druhé znepokojuje.
Pravda, Amerika oficiálně přivítala zrod společné evropské bezpečnostní a obranné politiky.
Na americké straně je přesto znát nervozita, pokud jde o povahu tohoto procesu.
Američané se ptají, zda jde o lepší evropský potenciál – což by pro NATO bylo dobré – anebo zda jde o evropskou integraci (tj. zda jde o politický nástroj).
Já říkám, že jde o obojí a že Washington by měl obojí podporovat.
Střízlivé hodnocení tohoto procesu mě vede k domněnce, že schopnější a jednotnější Evropa je předzvěstí schopnější a účinnější Severoatlantické aliance a ne, jak mnozí věří, postupného odstavování USA od závazků v Evropě.
Evropská unie nechce kopírovat struktury Aliance ani k ní budovat alternativu.
EU chce řešit krize v Evropě a jejím bezprostředním okolí – ať už společně s americkými jednotkami nebo čistě s evropskými, pokud se NATO jako celek rozhodne v těchto zásazích neangažovat.
Evropa totiž nebuduje obranu – ta zůstává úkolem NATO -, nýbrž svou bezpečnostní roli regionálního stabilizátora; roli: jež bude posílena rozšířením Evropské unie o kandidátské země střední a východní Evropy.
Totiž, narozdíl od toho, co se často tvrdí v Kongresu USA, Evropa už nese lví podíl mírotvorného břemene (neřkuli pomoci při obnově) na Balkáně.
Za vybranými daněmi musí být pochopitelně vidět nějaký výsledek.
Pokud bude mít evropská obranná a zahraniční politika úspěch, mělo by se NATO stát více evropskou organizací.
Washington by to ale nemělo nijak znepokojovat: budou-li totiž Evropané vnímat NATO jako organizaci více evropskou, budou se mnohem více zasazovat (i rozpočtově) o její budoucí zdar.
Podobná partnerská logika by se měla vztahovat také na proces rozšiřování Evropské unie.
Koncept Evropy není neměnný, což je jedině dobře.
Na základě širšího pojetí bezpečnosti a stability je rozšiřování Evropské unie stejně důležité jako její prohlubování.
Společný transatlantický přístup k rozšiřování jak NATO, tak EU by zde mohl přispět ke stabilizaci a integraci postkomunistické Evropy – a to by bylo k užitku všech.
Nová a funkční dělba práce mezi Evropou a Amerikou je představitelná za předpokladu, že si uchová rámec společných politických povinností a společné zodpovědnosti.
Vyvarujme se strnulé, vertikální a umělé dělby práce, kde USA hrají roli osamělého globálního vůdce (zatímco Evropa jde v závěsu) a EU se zaměřuje výlučně na rozšiřování svého „domu“ (zatímco USA rezignují na obranu Evropy).
To by bylo nezdravé řešení a vedlo by k neudržitelnosti transatlantického tábora.
Protilékem může být upřímná účast na řešení možností a rozhodování.
Bude-li třeba přijmout rozporuplná rozhodnutí, zdravé partnerství zaručí, že se o nich bude diskutovat věcně a upřímně.
Příkladem může být otázka protiraketové obrany.
Bez ohledu na to, jakou politiku Bushova administrativa nakonec přijme, neměla by ignorovat evropské výhrady a pochybnosti.
Chce-li Evropa tuto otázku nějakým způsobem ovlivnit, musí hrát sjednocující roli; například tak, že podpoří Ameriku v tom, aby znovu projednala dohodu o protibalistických řízených střelách.
To by pomohlo zabránit znesváření Ruska (které je stále základním faktorem bezpečnosti v Evropě) a zhoršení již tak nestabilního bezpečnostního klimatu v Asii.
Totéž platí i pro další věc, a to styk s tzv. „rebelantskými“ státy: také zde by vhodné spojení americké a evropské strategie mohlo vyprodukovat efektivnější přístup, podložený kombinací závazky a předsevzetími.
Nová dělba práce a nová vzájemná odpovědnost budou záviset na bezpečnosti stejně jako na ekonomice.
Stabilní euro bude umožňovat – a dokonce vyžadovat – hlubší spolupráci: nejen proto, aby nedošlo ke globální finanční nejistotě, ale také proto, aby se zabránilo vzniku konfliktů mezi měnovými bloky.
Pokud se Bushova vláda pragmaticky zasadí o větší liberalizaci obchodu, budeme moci prohloubit integraci transatlantického trhu, což by povzbudilo obě ekonomiky.
Bude pak také existovat prostor pro revitalizaci Světové obchodní organizace, pro níž je silné evropsko-americké spojenectví ne-li řešením, pak alespoň nezbytným předpokladem.
Zde je třeba důkladného přehodnocení našich jednacích taktik a starých zvyků.
WTO, ale i MMF a Světová banka musejí začít lépe chápat vyvíjející se potřeby těch společností, které jsou vůči dopadům globalizace bezmocné.
Musíme zbytek světa oslovit otevřeněji a přesvědčivěji.
Proces G8, kterému letos předsedá Itálie, toto odhodlání – na němž spočívá legitimita celého procesu – podrobí praktické zkoušce.
Obnovené evropsko-americké partnerství, založené na vlastních stylech a nástrojích zahraniční politiky, prospěje nám všem.
Evropská unie správně hledá svou identitu kolektivního aktéra.
S Evropou se mění se i Spojené státy – ať už jde o demografické či sociální složení, ekonomické a politické struktury, geopolitickou orientaci a národní psychiku.
Transatlantická rozdílnost může přesto být zdrojem sporů a hádek.
Jedinou možnou odpovědí však musí zůstat vzájemná interakce a rovné partnerství – obzvláště pokud se odrazí v dlouho odkládaných reformách multilaterálních institucí a posíleném globálním vedení.
Spolupráce uvnitř multilaterálních rámců – jakkoli únavná mnohdy bývá – ve většině případů nakonec poslouží zájmům Spojených států i Evropy.
Silnější Evropská unie je pro Ameriku přirozeným partnerem, příležitostným soupeřem, ale rozhodně nikdy nepřítelem.
Je povinností vlád na obou stranách Atlantiku, aby svou veřejnost o tomto faktu přesvědčily.
Evropa po krůčcích
Ovšemže, hnací silou evropské integrace je už od jejích prvních let netrpělivá nespokojenost.
Jak ale ve své deklaraci v roce 1950 napsal Robert Schuman, Evropu nelze vybudovat najednou.
Obdobně Altiero Spinelli, další z otců zakladatelů EU, na sklonku života napsal, že bez vizionářských Evropanů by sice žádná Evropa nevznikla, ale že vizionáři by se bez pragmatických státníků nikam nedostali.
Nedostatky Reformní smlouvy jsou zjevné.
Ústup od pojmenování „ústava“ byl zřejmě pro účast všech členských států nezbytný.
Stejně nezbytná ale není setrvalá nejistota ohledně společné politické platformy, o niž se hlas Evropy bude muset opírat v zahraniční politice.
Prostor svobody, bezpečnosti a práva navíc u zásadních rozhodnutí v oblasti boje proti zločinu a terorismu stále vyžaduje jednomyslnost, z čehož plyne mučivá zdlouhavost.
Smlouva rovněž nedělá dost pro posílení koordinace evropských ekonomických a rozpočtových politik.
Bližšímu parlamentnímu dohledu budou dále podléhat také agentury jako Europol a Eurojust a rozpočtový proces bude jednodušší a demokratičtější.
Charta základních práv EU začne být právně závazná a soudní ochranu občanů pozvedne ulehčení přístupu k Evropskému soudnímu dvoru a rozšíření jeho soudní pravomoci.
Postavení Unie coby globálního aktéra se zlepší sloučením postů vysokého představitele a komisaře pro vnější vztahy a zřízením jediného diplomatického sboru.
Ústavní budoucnost Evropy
Minulý týden předložil předseda Evropského konventu Valéry Giscard d'Estaing tzv. ,,kostru" budoucí Evropské ústavy.
Bylo v ní vše, co má taková ústava mít: hodnoty, principy, práva občanů, kompetence Unie a jejích institucí, atd.
Tento dokument vznikl navzdory tomu, že mandát Konventu jeho členy k psaní ústavy neopravňuje.
Podle Deklarace z Nice, na níž jsem jako jeden z účastnících se předsedů vlád spolupracoval, bylo totiž naší úkolem v Konventu jen zjednodušit a restrukturalizovat základní dohody EU.
S pokračující prací Konventu byl náš mandát vlivem mnoha tlaků měněn.
Ty přicházely z členských zemí, z občanských organizací a z dopisů, dokumentů a e-mailů z celé Evropy.
Náš mandát změnil demokratický tlak.
Když i premiér Velké Británie, země, která několik století spokojeně žije s ,,nepsanou ústavou", prohlásí, že by rád viděl psanou Evropskou ústavu v praxi, pak muselo opravdu dojít ke kardinální změně.
Ovšem akademikové jako Ralph Dahrendorf a Joseph Weiler tvrdí, že evropská ústava nedává smysl, poněvadž demokratická ústava předpokládá prvořadost společné identity, která však Evropské unii, v níž dosud převládají jednotlivá národnostní cítění, chybí.
Jiné hlasy, například Robert Dahl, jsou zase toho názoru, že demokracie nemůže fungovat bez menších společenství založených na společných zájmech a osobních vztazích.
Pro tento názorový směr je Evropa příliš velká na to, aby v ní mohly fungovat doopravdy demokratické společné instituce.
Všechny tyto teoretické námitky je nutno postavit proti faktu, že Evropa už existuje. Vždyť každý den se na evropské úrovni dělají rozhodnutí, která ovlivňují náš život.
Nemusí se nám to líbit, ale Evropská unie je součástí našeho systému vlády, jako jsou obce, regiony a celé státy.
Otázka tedy nezní, zda Evropa existuje, ale zda jsme spokojeni s tím, jak funguje.
Pokud ne, můžeme to napravit a je cestou k nápravě ústava?
První problém, který si žádá ,,ústavní řešení", je jasná a jednotná identita Evropy.
Málokdo si to uvědomuje, ale díky nepřebernému množství dohod, z nichž vzešly dnešní evropské instituce, není ,,Evropa" jednolitý celek. Ostatně - rozdíl je už mezi ,,Evropskou unií" a ,,Evropským společenstvím".
Evropské společenství se skládá z institucí vzniklých v 50. letech s cílem vybudovat společný trh.
Když jsme se později rozhodli také pro společnou zahraniční politiku a pro spolupráci v oblasti soudnictví a policie, vynalezli jsme Evropskou unii.
Evropská unie se tedy zabývá zahraniční politikou, zatímco Evropské společenství má na starosti ekonomickou integraci.
Jedním z důsledků této situace je, že dohody se třetími zeměmi, které se týkají jak zahraničních, tak hospodářských věcí, se musí skládat ze dvou samostatných smluv: jedné smlouvy s Unií a druhé smlouvy se Společenstvím.
To mate i zkušené diplomaty, kteří s Evropou jednají.
A pokud to mate je, jak to asi plete běžné občany?
Jak se občan Evropy může ztotožnit s Evropou, když vlastně žádná jednotná ,,Evropa" neexistuje?
Neblahý dopad má také nejasná právní identita Evropy.
Pokud se něčích práv dotkne Společenství, může jít poškozený k soudu.
Ale pokud do vašich práv zasáhne Unie, u soudu se zřejmě nedovoláte, protože Unie vlastně nemá žádnou právní subjektivitu.
Další problém, který se musí vyřešit - opět s ústavními důsledky - je anonymní, byrokratický charakter evropských právních norem.
Kritika institucí je nedílnou součástí demokracie stejně jako ochrana jmenovitých práv.
Evropské instituce lze však jen ztěží kritizovat, poněvadž produkují zákony, kterým řadoví občané nerozumí a ani je neumí pojmenovat.
V jednotlivých státech se aktům parlamentů říká ,,předpisy" nebo ,,zákony". Tyto dokumenty mají obvykle svá jména a občan se může postavit za ně nebo proti nim.
V EU máme ,,nařízení", ,,směrnice", ,,rozhodnutí", ,,obecné pokyny", ,,společné strategie", ,,společné akce", ,,společné pozice" - je toho přehršel a rozumí tomu jen expert.
Když se vydává ,,směrnice", nemáte ponětí, kdo je za ni odpovědný. Víte maximálně to, že ,,směrnice 17.62" je směrnice číslo 17 z roku 1962.
V Itálii je teď nový kontroverzní zákon, který mění postupy trestního stíhání tak, že by za určitých okolností mohl pomáhat prominentním postavám veřejného života.
A pod zákonem je podepsán senátor Cirami.
Tak, a můžeme se pohádat o ,,Ciramově zákoně"!
Jak by to asi vypadalo, kdyby se zákon jmenoval ,,Nařízení 75"?
Protože Evropa má řadu orgánů, které mohou vydávat zákony - Radu ministrů, Radu pro zemědělství, Radu pro průmysl, Radu pro životní prostředí -, nejsme s to určit, kdo dělá co a proč.
Evropa potřebuje jednu legislativní radu - dvojkomorový Evropský parlament, kde v jedné komoře budou sedět zástupci států a v druhé zástupci evropských voličů.
V tomto zjednodušeném systému bude zákonodárství opět zákonodárstvím a mezery v primární legislativě budou vyplňovat výkonná nařízení nebo prováděcí předpisy, jako je tomu ve většině právních systémů.
To je systém, kterému budou Evropané rozumět.
Návrh ústavního dokumentu, který byl uveřejněn minulý týden, předkládá malé, ale významné změny, které dají Evropanům možnost Evropu jak kritizovat, tak se s ní identifikovat.
Návrh ústavy vidí Evropu jako jediný a jednotný právní subjekt.
Ať už jej budeme nazývat Evropská unie, Spojené státy evropské, Spojená Evropa nebo jakkoli jinak, bude vždy zárukou jednotného, zjednodušeného systému normativních aktů, které přinesou větší míru transparentnosti i odpovědnosti.
Institucionální struktura, s níž předložená Evropská ústava počítá, by měla rovněž odrážet a pomáhat rozvíjet širší tužby Evropy.
Evropa musí být čímsi víc než jen prostředkem ekonomické integrace, která je ostatně již téměř završena.
Zjednodušeně řečeno očekáváme, že Evropa bude spravedlivá.
Očekáváme, že náš sociální model bude realizován.
Očekáváme, že hospodářské a sociální záležitosti budou propojeny.
Očekáváme, že Evropa bude mít vždy ve světě slovo.
Jistě, jsou před námi překážky.
Jednou z nich je, že více Evropy nesmí znamenat centralizovaný systém.
Demokratické vlády jsou pro tento účel příliš komplikované.
Velkou výzvou bude také nalezení správné rovnováhy mezi evropskými, národními, regionálními a místními institucemi.
Avšak k tomu, aby se lidé evropskou ústavou řídili, je zapotřebí, aby taková ústava respektovala jejich vazby a hodnoty.
Evropská krize vedení
Podstatně méně pozitivní je, že se členské státy EU jen pomalu dobírají součinnosti.
Zprvu přitahovala kritiku Evropská komise za pomalost při předkládání návrhů na svolání národních vlád a jejich politických vůdců.
Teď se naléhavé potřebě zajistit napříč EU koordinovanou politickou reakci na prohlubující se krizi vzpírají členské státy.
Rychlost i závažnost ekonomického zpomalení je mnohem větší než při ostatních poválečných poklesech za posledních 60 let.
V Evropě jsme všeobecně nedbali na výstražné signály americké hypoteční krize poté, co koncem léta 2007 propukla, a proto jsme nebyli připraveni, když další fáze krize zahrnula i evropské banky.
Ponaučení, které je třeba si vzít, říká, že EU musí konat rychleji a s větším odhodláním, než bylo dosud zvykem.
Lidé napříč EU se tážou: „Co dělá Evropa, aby se s krizí vyrovnala?“ Odpověď zní „ani zdaleka ne dost“, což si příští rok v létě může vybrat vysokou daň ve volbách do Evropského parlamentu.
Zbývající týdny roku 2008 budou zcela zásadní pro evropské snahy oživit iniciativu a usilovat o zmírnění důsledků krize a zároveň se vypořádat s nedořešenými problémy v reformní agendě EU.
Jako členové předsednictva Friends of Europe bychom na evropské instituce a politické lídry EU naléhali, aby znovu vyvinuli úsilí ohledně Lisabonské smlouvy i Lisabonské agendy.
Pro zlepšení koordinace reakcí členských států na finanční krizi udělalo mnoho francouzské předsednictví EU a aktivnější roli začala hrát i Evropská komise, k čemuž ji 10. října Friends of Europe vyzvali.
Úkolem pro předsednictví i Komisi je teď dát čerstvý politický podnět ochladlému reformnímu elánu EU.
Evropská rada ve dnech 11. a 12. prosince by měla dát jasně najevo časový harmonogram, s nímž počítá pro opětovné spuštění ratifikačního procesu Lisabonské smlouvy.
Jestliže v tomto selže, vznikne riziko ještě větších politických problémů po červnových evropských volbách.
Lisabonská smlouva je krokem k přizpůsobení rozhodovacích mechanismů EU jednak jedenadvacátému století, jednak tomu, že Unii tvoří 27 či více členů.
Globální podstata současné krize jasně ukazuje, že Evropa musí být schopná se rychle a soudržně rozhodovat, jinak ji budou postihovat negativní důsledky.
Je jen málo pochybností, že veřejné mínění napříč EU dochází čím dál větší měrou ke stejným závěrům.
Svrchované právo irského lidu rozhodnout o vlastním osudu je nezpochybnitelné.
Avšak Irsko by také mělo ostatním členským státům EU umožnit, aby šly dál s Lisabonskou smlouvou, je-li to jejich přání.
I kdyby se v Irsku mělo konat další referendum, irská vláda by měla mít předem rozmyšlený postup, jímž bez ohledu na výsledek ostatním členským státům umožní realizaci zásadních části Lisabonské smlouvy.
Aktivity se teď musí chopit Komise, aby se ujistila, že členské státy zesílí své snahy týkající se Lisabonské agendy, která usiluje o revizi globální konkurenční schopnosti Evropy.
V roce 2000 si EU stanovila desetiletý program dohodnutých reformních cílů, a přesto v mnoha případech její členské státy dosud nenalezly politickou vůli k jejich zavedení.
Vzhledem k čím dál chmurnějším vyhlídkám Evropy jsou tyto reformy ještě nezbytnější než kdy dřív.
Gazpromizace evropské energetické bezpečnosti
Obavy EU o energetickou bezpečnost, které ještě přiživuje rostoucí závislost na Rusku, nikdy nebyly větší.
Ruku v ruce s vyvlastněním ropné společnosti Jukos ruskými úřady jsou z ruského sektoru těžby energetických surovin vytlačováni cizinci.
Je tedy zákonité, že mnozí lidé v Evropě zpochybňují hodnotu slova daného Kremlem.
EU by se však neměla odvracet, ale raději usilovat o hlubší zapojení a reciprocitu.
Měla by napomáhat dalšímu začleňování Gazpromu do trhu EU prostřednictvím tržní liberalizace a integrace rafinérských a distribučních činností.
Zároveň však musí naléhat na konečnou restrukturalizaci Gazpromu a na umožnění skutečného vstupu evropských firem na ruský trh, protože neochota Ruska něco takového dopustit zaručuje Evropě energetickou nejistotu.
Jistě, Putinova administrativa v minulosti ohýbala pravidla a terorizovala zahraniční investory, a to s podporou prokurátorů, daňových úřadů, regulačních orgánů i soudů.
Současně se stal z Gazpromu dominantní hráč na evropském trhu se zemním plynem a jeho chování bylo výsměchem snaze EU o širší spolupráci s Ruskem.
Strategie Gazpromu používá tři různé taktiky: kooptaci – kultivaci partnerství s určitými zeměmi, politickými představiteli a korporacemi coby pákami pro prosazování jeho zájmů; prevenci – uplatňování ruské diplomacie a moci nabyté těžbou k manipulaci podmínek zpracování a distribuce a k hromadění aktiv; a disagregaci – rozdělování EU prostřednictvím bilaterálních smluv.
Kooptaci Evropy provádí Gazprom zejména prostřednictvím Německa, kde mu partnerství s energetickými firmami a bankami pomohla sladit činnost tamních úřadů s ruskými cíli.
Rozsáhlé lobbování, které probíhá přímo i v zastoupení, má přesvědčit evropské regulátory, aby v EU umožnili dlouhodobé kontrakty na dodávky – navzdory jejich umrtvujícímu dopadu na konkurenci.
Prevence dosahuje Gazprom prostřednictvím celé palety akvizic.
Zaplavil trh v Turecku, zadržel plyn Ukrajině, pohrozil tímtéž Bělorusku a nabídl preferenční přístup na trh povolným partnerům, jako je Itálie.
Na Kavkaze zabránil Kreml Íránu ve vytvoření infrastruktury, která by této zemi umožnila konkurovat Rusku jako dodavatel plynu do Evropy.
Ve snaze zastavit íránský plyn Rusko v podstatě skoupilo celý energetický sektor Arménie, přičemž jeho podpora íránského jaderného programu pomáhá udržovat Írán v izolaci, když brání přílivu západních peněz, které by Teherán potřeboval, aby se mohl stát konkurenčním vývozcem plynu.
Nadvládu Gazpromu posiluje také činnost prováděná v koordinaci s Kremlem, která má uplatnit jeho vliv na trzích, jako jsou Španělsko a Itálie.
Výměnou za zrušení kontraktů na plyn s konkurenčními dodavateli, jako je Alžírsko, nabídlo Rusko těmto zemím obrovské ústupky ve zbrojní oblasti a přednostní dluhové podmínky.
V jiných případech Kreml neváhá trestat, jako když po prodeji rafinérie Mazeikiu Nafta polské firmě přerušil dodávky ropy do Litvy nebo když totéž provedl Ukrajině, neboť její občané hlasovali pro „nesprávnou“ stranu.
Ukázkovým příkladem disagregace je plynovod Nord Stream, který si podbízí Německo a rozhněvává Polsko a pobaltské státy.
Podmořský plynovod bude stát trojnásobek částky, na kterou by přišel nový plynovod vybudovaný na již existujících pozemních trasách, přičemž zároveň podkopává energetickou bezpečnost východních sousedů Německa a ohrožuje křehký ekosystém Baltského moře.
Zajištění dodávek přímo do Německa nicméně Rusku umožní odříznout od plynu Ukrajinu, Polsko i pobaltské země, aniž by to přímo postihlo dodávky do západní Evropy – a nedávné chování Ruska naznačuje, že taková hrozba je skutečně reálná.
Gazprom se však obává o své těžební kapacity, jak je patrné z jeho rozhodnutí odklonit plyn ze Štokmanovského pole do Evropy, místo aby ho zkapalňoval pro nové severoamerické trhy.
Dokud Gazprom zůstane neprůhledný, nemůže Evropa vědět, zda její klíčový dodavatel investuje dostatečné částky do otvírky a přípravy budoucích zásob.
Politická bitva Kremlu o získání kontroly nad ruským energetickým sektorem měla za následek dramatické snížení tempa růstu domácí produkce ropy a plynu.
To je pro Evropu problém.
Gazprom nemůže být jejím partnerem, pokud nebude investovat do vlastní infrastruktury, avšak současně hraje tato společnost čelní roli při oškubávání soukromých ruských firem, investuje 14 miliard dolarů do netěžebních aktiv, jako jsou sdělovací prostředky, a je řízena z Úřadu prezidentské administrativy.
V Evropě nesmí zhasnout světla.
Brusel musí žádat po Moskvě průhlednost, symetrii a vládu zákona, přičemž cílem musí být revoluční integrace evropského a ruského energetického trhu.
Současně se Evropa může přiblížit k energetické bezpečnosti prostřednictvím diverzifikace nabídkových zdrojů, mohutných investic do zkapalněného zemního plynu (LNG) a silného příklonu k plynovodu Nabucco a k plynovodům spojujícím státy v oblasti Středozemního moře.
Trumfovou kartou EU je pak přístup k rafinérským a distribučním kapacitám v Evropě, o který Gazprom usiluje.
EU by měla Gazpromu sdělit, že přístup k těmto aktivům v Evropě je podmíněn reciproční otevřeností ruského energetického sektoru.
Výsledkem by bylo, že by vítané místo na evropském energetickém trhu získalo takové Rusko, jemuž by mezinárodní partneři důvěřovali a uznávali je.
Volný obchod, volná pracovní síla, volný růst
V Evropě není situace o nic lepší.
Francie uštědřila Světové obchodní organizaci (WTO) a jejímu kolu obchodních jednání z Dauhá ránu, když odmítla rámcovou dohodu o zemědělství.
Předseda Evropské komise José Manuel Barroso se domnívá, že protekcionistické tlaky sílí.
Když kolo obchodních jednání z Dauhá krátce po 11. září 2001 odstartovalo, panovala ve světě spousta dobré vůle.
Poté však přišlo rozčarování z globalizace – a v některých oblastech i strach z přistěhovalectví.
Nedávný výzkum provedený listem Financial Times a Harrisovým ústavem v USA, Německu, Francii, Velké Británii, Itálii a Španělsku odhalil, že globalizaci pokládá za negativní téměř třikrát více lidí, než kolik jich vnímá tento trend pozitivně.
Volný obchod by přitom vedl k ohromujícímu zvýšení bohatství všude na světě, avšak zejména v rozvojovém světě.
Využití tohoto přínosu potenciálně představuje jeden z největších úkolů současné generace.
Zesílené negativní vnímání by mohlo mít ten nejhorší možný následek: nejen pouhé selhání kola z Dauhá, ale i zvýšení obchodních a imigračních bariér.
Tyto bariéry přetrvávají do značné míry proto, že další liberalizace by přerozdělila pracovní místa, příjmy a bohatství způsobem, který vzbuzuje u vlád obavy ze snížení jejich šance na setrvání u moci – a v zemích prolezlých korupcí také ze snížení jejich bohatství.
Největší naděje tedy spočívá v opětovném nastartování kola z Dauhá.
Existuje však velký rozdíl mezi nekvalitním výsledkem a výsledkem obsažnějším.
Nebude-li kromě utlumení dotací na zemědělský export a skromného snížení podpory domácích zemědělců dosaženo prakticky ničeho dalšího, pak tím podle naší analýzy rozvojové země jako skupina nic nezískají, zatímco země s vysokými příjmy získají do roku 2015 pouhých 18 miliard dolarů ročně.
Naproti tomu kdyby rozvojové země snížily cla o stejný podíl jako země s vysokými příjmy a liberalizovány byly i služby a investice, pak by se globální roční zisk mohl vyšplhat až na 120 miliard dolarů, přičemž do nejchudších zemí světa by putovalo 17 miliard.
Dlouhodobý dopad volného obchodu je navíc obrovský.
Realistický výsledek kola z Dauhá by po přepočtu na čistou současnou hodnotu přílivu budoucích výhod mohl zvýšit globální příjmy o více než 3 biliony dolarů ročně, přičemž 2,5 bilionu by skončilo v rozvojovém světě.
Zkušenosti úspěšných reformátorů, jako jsou Korea, Čína, Indie a Chile, navíc naznačují, že liberalizace obchodu okamžitě zvyšuje tempo hospodářského růstu o několik procentních bodů, a to po dobu mnoha let.
Eliminace dotací a obchodních bariér by znamenala, že by se zdroje mohly efektivněji využívat, čímž by vznikl větší prostor pro snižování nerovností a chudoby, sociálního napětí, zhoršování životního prostředí, podvýživy a nemocí.
Samozřejmě by to bylo spojeno s určitými náklady.
Firmy a zaměstnanci by se museli přizpůsobit, neboť reforma nutí některá odvětví k útlumu nebo uzavření, zatímco jiným umožňuje expandovat.
Kromě toho je třeba brát v potaz i sociální náklady.
Přesto je přínos úspěšného kola z Dauhá 45krát až 440krát vyšší než náklady.
Očividně jde o mimořádně zdravou investici.
„Alternativa“ k Dauhá, v jejímž rámci by se další země s vysokými příjmy připojily k Evropské unii a její nabídce bezcelního přístupu výrobků z „nejméně rozvinutých zemí“ (LDC) a „malých zemí z Afriky, Karibiku a Tichomoří“ (ACP), by přinesla jen drobný zlomek globálních zisků plynoucích z reformy obchodu.
Navíc by mohla docela dobře poškodit další chudé země – a tím prohloubit nerovnost –, protože by podněcovala alokaci zdrojů do činností, které se po příští dohodě Světové obchodní organizace stanou nekonkurenceschopnými.
Evropská vojenská revoluce
BRUSEL: Euro – vskutku revoluční novinka pro Evropskou unii, jež má v povaze vyvíjet se pomalu, nárazově – vyprovokovalo bouřlivou debatu nejen v Evropě, ale i mimo ni.
Avšak plány EU na společnou obrannou politiku dosud lákaly mnohem menší pozornost.
I to už je minulostí.
Američané se stále častěji ptají po jejím smyslu a poukazují přitom na účinnost NATO.
Pro Evropany bývá nelehké na tyto otázky odpovědět, zčásti proto, že neexistuje jediná odpověď.
Pro ty, kdo věří ve sjednocenější Evropu, je užší spolupráce zcela evidentně žádoucí.
Jiní kladou důraz na věcnost – říkají, že členské země EU mohou v zahraniční i obranné politice dosáhnout mnohem více, pokud budou spolupracovat, a ne jednat samy za sebe.
Tito pragmatikové vyzdvihují rostoucí počet výzev zvnějšku – na Balkáně, Středním Východě, Africe a mnohde jinde –, které si žádají soustředěnou odezvu.
Třetí argument, který zastávají někteří francouzští gaullisté a mnozí levicoví sympatizanti v EU, tvrdí, že Evropa potřebuje společnou zahraniční a obrannou politiku, aby mohla čelit americké hegemonii.
Tento protiamerický postoj však není příliš rozšířen.
Zastánci společné komunitární zahraniční a obranné politiky jsou pro Evropu schopnou postarat se o vlastní bezpečnost, která bude lepším partnerem pro Spojené státy.
Nyní roste zmatek i pochyby, obzvláště s ohledem na vágnost možného využití sil rychlého nasazení, které představují klíčový bod vývoje těchto politik.
Říká se, se síly rychlého nasazení by měly být způsobilé vyplnit takzvané „petersberské“ úlohy.
Přitom právě „mírotvornou“ úlohou, jež je jednou z nich, může být cokoli od operace Alba z roku 1997, kdy se evropské ozbrojené sbory celkem o šesti tisících mužích vydaly z Itálie do Albánie, aby tam potlačily anarchii, až po útok na sierraleonské rebely, kteří vzdorovali mírovým jednotkám OSN nebo konflikt typu války v Perském zálivu.
Poněvadž všechny vlády zemí EU vědí, že v dohledné době bude Evropa schopna provádět jen skromné vojenské operace, není žádná zvláštní potřeba definovat, jak by jednotky rychlého nasazení měly vypadat.
Amerika by měla přivítat rostoucí váhu Evropy a její smysl pro odpovědnost, jak ji představují síly rychlého nasazení.
Pravda, role USA v NATO – ten důmyslný prostředek, díky němuž si Amerika s evropským požehnáním drží institucionalizovaný vliv nad kontinentem – by se zmenšila.
NATO by se stalo rámcem, v němž by dvě mocnosti – tedy už ne jedna mocnost a osmnáct malých státečků – společně koordinovaly politiku a reakce na krize ve světě.
To, co by tím Spojené státy získaly, by převážilo jakoukoli ztrátu jejich manévrovacího prostoru.
Díky lepším možnostem a schopnostem Evropy by Amerika mohla svěřit mnohé neklidné situace v Evropě a jejím okolí do péče svých spojenců.
Stane-li se navíc otázka obrany součástí neformálního acquis, legislativního souboru, který musí přijmout země ucházející se o vstup do EU, omezí to tlak na rozšiřování NATO.
Evropská unie zainteresovaná v otázce vlastní bezpečnosti, ačkoli nenabízející stejné formální záruky jako NATO, dává kandidátským zemím šanci být součástí opravdového bezpečnostního společenství.
Mnohem zásadnější je, že Evropa celistvá a svobodná, ale také sjednocená, je největším zahraničněpolitickým úspěchem Spojených států za posledních padesát let.
Aby byl tento cíl završen, musí se Evropa stát plně kvalifikovaným aktérem na mezinárodním poli.
Výzvy, které pro Ameriku ztělesňuje společná evropská obranná politika, jsou tedy především psychologické.
V Evropě jsou však tyto výzvy otázkou vůle a politického vůdcovství, které nevzejdou z komisí.
Předkládáme proto několik institucionálních a politických reforem:
 sloučení funkcí Chrise Pattena, komisaře pro vnější vztahy, a Javiera Solany, vysokého představitele pro zahraniční politiku, aby Evropská unie hovořila jedním hlasem
 přidělení vyššího statutu bruselskému Výboru pro politiku a bezpečnost, aby se přiblížila mezivládní a komunitární stránka zahraniční politiky
 stanovení celoevropského cíle pro národní bezpečnostní rozpočty, který by země EU zavazoval vynakládat nejméně 2 procenta HDP na obranu a 25 procent jejich bezpečnostních rozpočtů na zbrojení a výzkum
 vytvoření zvláštního obranného rozpočtu EU, z něhož by se financovaly společné akce, potenciál a zbrojní programy
 ustavení kontrolní skupiny se sídlem v sekretariátu Rady ministrů, jejímž cílem by bylo koordinovat skupinový tlak na vlády, aby vylepšovaly svůj vojenský potenciál
Schopnost budovat koalice, tlačit na vlády, aby plnily termíny, vytvářet podporu nebo brát na sebe vinu za neúspěchy musí vycházet z tradičního zdroje vůdcovství, ze státu jako národa.
Protože žádný jediný stát v rámci EU není schopen ujmout se dominantního vedení, které během studené války zastávaly Spojené státy, musí tuto roli na sebe vzít Británie, Francie a Německo společně.
Kdyby ale jen jediný z nich nesouhlasil se společnou akcí, soudržnost a důvěryhodnost jakékoli evropského podniku by byly zničeny.
Pokud ale tyto tři státy s rozhodností vytrvají, stanou se reprezentanty většiny, ne-li všech členských zemí EU.
Členství v této skupině tří s sebou nese nikoli moc poroučet, nýbrž odpovědnost jít v čele a vést.
Pokud se tyto tři státy během nějaké krize nedohodnou, Evropa ustoupí; pokud budou zajedno, Evropa půjde vpřed.
Británie, Francie a Německo tedy musí začít o Evropské unii uvažovat jako o celku, jehož nesou největší břemeno a pro nějž nejvíce riskují.
Jejich vedení bude muset být neformální, průhledné a přístupné všem.
Bohužel ani jedna z těchto zemí není v této chvíli připravena na tento nezáviděníhodný, ovšem nevyhnutelný úkol.
Jejich odevzdanost evropské vojenské revoluci je ale dozajista přiblíží natolik, aby tento úkol mohly splnit.
Věk lidských práv
NEW YORK: V úsvitu jednadvacátého století se Spojené národy dostávají do centra života mnohem většího počtu lidí, než tomu bylo kdykoliv předtím.
Díky naší práci v oblasti rozvoje společnosti, mírových operací, ochrany životního prostředí a zdravotní péče, pomáháme národům a jednotlivým společnostem budovat lepší, svobodnější a příznivější budoucnost.
Ale nad tím vším stojí náš závazek základní myšlence, že lidská práva žádného jednotlivce – bez ohledu na pohlaví, národnost či rasu – nebudou poškozována ani ignorována.
Tato myšlenka je pevně zakotvena v Chartě (Organizace) Spojených národů a ve Všeobecné deklaraci lidských práv.
Je zdrojem naší největší inspirace a impulsem k nejvyššímu úsilí.
Dnes již dobře víme, více než kdykoliv předtím, že bez prvořadého respektu k lidským právům jednotlivce, nemůže žádný národ, žádná společnost ani žádná komunita dosáhnout skutečné svobody.
Ať už to znamená podporu rozvoje dané společnosti anebo zdůrazňování důležitosti preventivních akcí, či dokonce intervenci – třeba i překračující státní hranice – jen aby bylo možné zastavit hrubé a systematické porušování lidských práv, byl to vždy jednotlivec, kdo stál v centru našeho zájmu.
Podpora a ochrana lidských práv je základním aspektem každého našeho kroku a klíčem ke každému článku Charty Spojených národů.
A především, jsem hluboce přesvědčen, že lidská práva jsou prazákladem posvátného svazku mezi našimi národy, sdruženými v Organizaci Spojených národů.
Když jsou civilisté napadáni a masakrováni jen pro svůj etnický původ, jak se dělo například v Kosovu, svět právem hledí na Spojené národy, aby jejich jménem promluvil.
Když jsou muži, ženy i děti znásilňováni a pak krutě mrzačeni a zabíjeni, jako například v Sierra Leoně, svět se zase obrací na Spojené národy.
Když jsou ženám a dívkám odpírána jejich základní práva na rovnoprávnost, a příkladem budiž třeba Afghánistán, zase se svět obrací na Spojené národy, aby zaujaly stanovisko.
Možná, že více než kterýkoliv jiný aspekt naší práce, je to právě boj za lidská práva, který plně resonuje se zájmy našeho globálního „auditoria“, a tento boj je nesmírně důležitý pro vlastní životy těch, jež jsou v té největší nouzi – týraných, utlačovaných, umlčovaných, obětí „etnických čistek“ a bezpráví.
Jestliže, tváří v tvář takovému porušování těchto elementárních práv, nebudeme mluvit hlasitě, zřetelně a jasně, jestliže nezasáhneme na obranu lidských práv a nepostavíme se za jejich trvalou universalitu, jak bychom pak mohli čelit všem globálním výzvám.
Ve světě, kde globalizace omezila nejen schopnost států kontrolovat a řídit své ekonomiky, regulovat své finanční politiky, ale stejně tak i schopnost izolovat se od vlivů škod na životním prostředí a lidské migrace, tam výklad právního státu nemůže a nesmí znamenat právo zotročovat, persekvovat a týrat své vlastní obyvatele.
Úspěchy OSN v oblasti lidských práv za posledních padesát let jsou založeny nejen na všeobecném universálním přijetí těchto práv, jež jsou vypočteny ve Všeobecné deklaraci, ale také na rostoucí hrůze praktik, pro které není možné nalézt nijaké omluvy, v žádné kultuře a za žádných okolností.
A přesto si myslím, že Spojené národy by měly vědět mnohem víc o hrůzách proti kterým bojují.
Svět musí se musí dozvědět proti komu stojíme.
V tomto „věku lidských práv“ musejí Spojené národy nalézt sdostatek odvahy a přiznat, že tak, jak existují společně sdílené cíle, existují rovněž společní nepřátelé.
Neměli bychom nechat nikoho na pochybách, že beztrestnost pro masové vrahy, katany etnických čistek, a všechny ty, co se dopouštějí hrůzných a šokujících činů porušování lidských práv, je přijatelnou věcí.
Spojené národy již nikdy nebudou jejich útočištěm, její Charta už nikdy nebude zdrojem jejich klidu nebo ospravedlnění.
Snad největší výzva vězí v boji s těmi nejohavnějšími porušováními lidských práv – mluvíme o hrubém násilí, při kterém jde mnohdy o hromadné popravy, velké násilné přesídlování, pogromy a bezohledné útoky proti civilnímu obyvatelstvu.
Ale přes všechno toto strašné násilí, existuje ještě genocida a ta nemá v lidské historii žádnou paralelu.
Tragickou ironií tohoto věku lidských práv, kdy se jim těší vskutku vyšší procento obyvatel Země než kdykoliv předtím, je právě to, že byl opakovaně pošpiněn výbuchy toho nejkrutějšího násilí a organizovanými masovými vraždami.
V Kambodži v sedmdesátých letech bylo Pol Potovým režimem zabito až ke dvěma miliónům lidí.
A v devadesátých letech, od Bosny až po Rwandu, byly zmasakrovány tisíce a tisíce lidských bytostí jen proto, že naležely k nesprávnému etniku.
Pokaždé se svět dušuje: „nikdy více!“ Nicméně se historie stále opakuje.
Obludná a systematická kampaň za „etnické čištění“, kterou vedly srbské úřady v Kosovu, měla jen jediný cíl: vyhnat nebo zabít co možná nejvíce etnických Albánců z Kosova, čímž byla popřena jejich nejzákladnější práva na život, svobodu a bezpečnost.
Výsledkem byla humanitární katastrofa zuřící po celém regionu.
Všichni hluboce litujeme skutečnosti, že mezinárodní společenství, přes mnoho měsíců diplomatických jednání, zklamalo v tom základním, tedy nepředešlo násilí.
Co mi ale skutečně dává jakousi naději – a to platí i pro všechny budoucí „etnické čistky“ nebo státem podporované sociální architekty masových vražd, je to, že všeobecně sdílený smysl pro hrubé násilí nakonec povede k eventuálnímu návratu albánské populace zpět do Kosova.
Pomalu, přesto jistě, jak alespoň já věřím, se definuje mezinárodní právní norma postihující násilné represe menšin, jenž se bude, resp. bude muset stát precedentem tvorby zájmových oblastí státní správy.
Princip je celkem jednoduchý – ochránit menšiny, stejně jako většinu, před hrubým porušováním jejich práv.
Dovolte mi prosím, abych byl na tomto místě velice konkrétní: dokonce i když jsme organizací členských států, existují jisté ideální právní normy, jejichž ochrana je jen na nás samotných.
Žádná vláda nemá právo schovávat se za svoji národní suverenitu, aby mohla v klidu poškozovat lidská práva a základní svobody svých obyvatel.
Ať už daný jedinec patří mezi menšinu, či většinu, lidská práva a fundamentální svobody takové lidské bytosti jsou věcí zcela posvátnou.
Financování adaptace na klima bude nesmírně náročný úkol, zvláště když vyžaduje dodatečné náklady přesahující tradiční rozvojovou pomoc – a to právě v době, kdy jsou rozpočty zahraniční pomoci napjaté.
Odhady částky, kterou rozvojové země potřebují, aby se na tyto změny adaptovaly, se pohybují mezi 50 až 100 miliardami dolarů ročně.
Proto je tak vítán návrh britského premiéra Gordona Browna založit fond pro řešení otázek změny klimatu.
Neschopnost okamžitě jednat jen zvýší náklady v budoucnu – finanční i humanitární.
Na obrácení hospodářského a sociálního pokroku, jehož bylo v Africe v uplynulých deseti letech dosaženo, budeme tratit všichni.
Vznikající trhy by mohly zmizet a investiční příležitosti se vypařit, přičemž existuje i riziko zvýšení politické nestability.
Pokles růstu o každý procentní bod má přímé sociální dopady, ať už v oblasti výživy, kojenecké úmrtnosti nebo školní docházky.
Každý člověk uvržený zpět do chudoby znamená další úkrok stranou od dosažení Rozvojových cílů tisíciletí.
Turecko, Evropa a bezpečnost na Blízkém východě
K francouzským a nizozemským výhradám vůči navrhované ústavě EU přispělo mnoho faktorů.
Jedním z nich – obvykle neuváděným – je strach z tureckého členství v unii.
Směřování ke členství však již dnes tuto zemi proměnilo.
Ve snaze připravit se na vstup do EU uskutečnilo Turecko rozsáhlé a vážné právní, politické a hospodářské reformy.
Turečtí úředníci, politici i občané se sjednotili v úsilí splnit kodaňská kritéria pro členství v EU a snášeli bolestné dopady restrukturalizačních programů, které jim nařídil MMF.
Rýsující se přístupový proces bude ještě bolestnější, ale turecký lid je pevně odhodlán postavit se k tomuto úkolu čelem.
Transformace Turecka již skoncovala se státně-bezpečnostním aparátem z dob studené války, který v zemi vládl po půl století, a změnila rámec domácí i zahraniční politiky země.
Díky modernizaci a demokratizaci doma získali turečtí politici důvěru ve svou schopnost vést úspěšnou regionální politiku.
V důsledku toho jsou dnes vedoucí představitelé Turecka ochotni vyvíjet aktivní diplomatické úsilí na Blízkém východě ve snaze minimalizovat problémy se sousedními zeměmi.
Prvořadou důležitost má přitom fakt, že Turecko začíná plnit roli modelového příkladu pro blízkovýchodní státy, které usilují o reformu a modernizaci.
Tento vliv neznamená hegemonistický vztah, ale spíše ukazuje na alternativní cestu k reformám a hospodářskému rozvoji, než jakou si mohly zvolit jiné převážně muslimské země.
EU je spojována s mírem, demokracií a hospodářským rozvojem, zatímco Blízký východ charakterizuje nestabilita, autoritářství a ekonomická zaostalost.
Turecký reformní proces ukazuje, že druhá možnost není pro země v této oblasti nevyhnutelným osudem.
V tomto ohledu Sýrie a Írán uznávají turecký proces členství v EU.
Evropské Turecko přitom pokládají za příležitost, jak rozvíjet vlastní vztahy s unií.
Turecko navíc ukazuje, že údajný rozpor mezi demokracií a bezpečností – a pochopitelně také mezi demokracií a islámem – lze překonat.
Zdá se, že to chápou i další muslimské státy: nedávno byl generálním tajemníkem Organizace islámských států vůbec poprvé a většinou hlasů zvolen Turek.
Další významný příspěvek Turecka pramení z konstruktivního diplomatického angažmá v regionu.
Turecká vláda přijala aktivní roli podporovatele míru a ve vztahu k řadě regionálních problémů přepracovala svou politiku.
Turecký premiér Tayyip Erdogan například porušil tradici tím, že dal najevo kritický postoj vůči zostřenější izraelské politice na okupovaných územích, a učinil tak bez přerušení diplomatických vztahů s Izraelem.
Během návštěvy tureckého ministra zahraničí Abdulláha Güla v Izraeli počátkem ledna se pak rozvinula vážná diskuse o tom, že by se Turecko ujalo role prostředníka mezi Izraelem a Palestinci a také při budoucích syrsko-izraelských rozhovorech.
Turecko se samozřejmě nepřipojilo k Američany vedeným okupačním jednotkám v Iráku, ale vyvinulo obrovské úsilí o mobilizaci regionální podpory pro stabilní irácký stát.
Turečtí političtí představitelé pravidelně svolávali země sousedící s Irákem k diskusím o budoucnosti regionu.
Rada bezpečnosti Organizace spojených národů brala tato setkání vážně a požádala o další regionální spolupráci v otázce Iráku.
Konstruktivní jednání Turecka s EU vytváří na Západě – přinejmenším mezi vedoucími západními představiteli, když už ne u obyvatelstva – pocit důvěry v jeho regionální iniciativy.
Turecku se však zároveň daří udržovat si stejný odstup od EU a USA.
V otázce politiky vůči Iráku a Palestině má například Turecko blíže k EU, avšak na Balkáně a na Kypru zaujímá stanovisko podobné linii USA.
V nedávné historii se na Blízkém východě objevily různé regionální mocnosti – šáhův Írán či Násirův Egypt.
Nástup Turecka do role regionální mocnosti je odlišný v tom, že z něj jeho demokratické struktury činí aktivního mírotvorce, nikoliv lokálního tyrana.
Tato role je nezbytná a zároveň slibná, neboť region potřebuje lokální dynamickou sílu, která bude tlačit na reformu, transformaci a mír.
Turecká zkušenost ukazuje, že skutečná bezpečnost v regionu vyžaduje vnitřní stabilitu a sociální smír.
Při troše štěstí lze tento model exportovat do celého muslimského světa.
Konzultace s Amerikou nevedou k ničemu
Od doby, kdy před šesti měsíci George W. Bush nastupoval do úřadu, se tón vzájemného dialogu změnil – americká rétorika je mírnější a prezidenti obou zemí navázali osobní vztah. Podle mě na tom zas ale tolik nesejde.
Ostatně – nejvýznamnějších dohod mezi oběma velmocemi bylo dosaženo ruskými a americkými vůdci, kteří přáteli rozhodně nebyli.
Diplomatickému dialogu jsou totiž osobní vztahy mnohdy na překážku, neboť bývají náhražkou seriózních řešení a vyjednávání.
O pozitivnější rétoriku jde tedy jde tedy až v druhé řadě.
Hlavní věcí je praktický dialog, který zde o všem schází.
To pak obzvláště platí o nejvýznamnějších otázkách strategických vztahů, kam spadá nejen smlouva ABM, ale i otázka útočných zbraní.
Nechci vypadat jako pesimista, ale janovské dohody mezi prezidentem Putinem a Bushem a „konzultace“, k nimž od té doby došlo, nemají solidní základnu a jsou k ničemu.
Proč ty „konzultace“?
Protože Amerika se nemíní účastnit rozhovorů.
V diplomatických rozhovorech jde o to, že když já dám něco vám, vy mně musíte dát něco na oplátku.
Já ustoupím a vy odpovíte ústupkem.
K diplomatickému smlouvání patří seriózní diskuse a hledání rovnováhy zájmů.
Ale konzultace?
Já přednesu svůj názor, vy předložíte svůj.
Já řeknu, že s vámi nesouhlasím, a vy řeknete, že nesouhlasíte se mnou.
O tom jsou konzultace – „o ničem“.
Lze samozřejmě namítnout, že konzultace pomáhají osvětlovat stanoviska – například vůči těm ustanovením dohody ABM, které se Americe nehodí do krámu.
Ale mějme rozum.
Washington nevyloží své karty jen tak.
Proč by taky měl?
Bushova administrativa musí čelit nepříznivému přeuspořádání sil v americkém senátu, spojenci ji žádají, aby nejednala jednostranně, a bylo by tedy diplomaticky velmi nerozumné, kdyby si to s Ruskem pokazila, zvlášť když vztahy mezi USA a Čínou jsou napjaté.
Amerika, řečeno s mírnou nadsázkou, tancuje kolem horké diplomatické kaše s útočnými a obrannými zbraněmi, ale o ničem nechce diskutovat otevřeně.
Jeden krok vpřed, dva kroky vzad.
Výroky nejvyšších představitelů jsou dodatečně dementovány nižšími úředníky.
Tento stav se Americe tuze hodí, protože čas je na jejich straně.
Diplomatické tancování dovolí americké vládě vyřešit její potíže se spojenci i senátem a přesvědčit je, že o nic hrozného nejde, aby mohla postupně začít dělat, co chce.
Ameriku teď netrápí implementace systému protiraketové obrany, protože o jeho smyslu dosud není nezvratně přesvědčena.
Nejprve musí otestovat celý soubor aktivit, které dohoda ABM zakazuje: rakety mobilní, námořní, vzdušné atd.
Smlouva o protiraketových střelách je překážkou, kterou Američané chtějí nechat zrezivět v ovzduší vzájemného ujišťování a obecných politických prohlášení, aby byl výsledný šok mírnější.
Proto se americký ministr obrany Donald Rumsfeld při své poslední návštěvě Moskvy nesnažil o žádnou dohodu.
Znovu jen přednesl stanovisko USA a promluvil o jaderné hrozbě tzv. nevyzpytatelných států, přičemž na mysli měl Čínu.
Spojené státy samozřejmě nemohou říci otevřeně, že jejich protiraketový deštník je namířen proti Číně a omezenému počtu jejích mezikontinentálních balistických raket.
Konzultace – do a včetně plánované podzimní návštěvy Vladimira Putina v USA – nepřinesou nikdy praktické výsledky, dokud nevznikne solidní základna pro jednání, podobná té, jež existovala v posledních třiceti letech.
Amerika ale mezitím nebude marnit čas a zahájí zkoušky, které budou znamenat konec smlouvy o protibalistických střelách.
Protokol o strategických a prostorových protiraketových systémech z roku 1997 ostatně Spojeným státům dovoluje testovat celou řadu systémů do povolených mezních hodnot.
Dovoluje například testování jakýchkoli zbraní na cíle letící rychlostí pod 5 km/s a testování pozemních, námořních a vzdušných stíhacích střel.
Jediným omezením je, že stíhací střely vypouštěné ze země a ze vzduchu nesmí letět rychlostí vyšší než 5,5 km/s a že maximální povolená rychlost stíhacích střel vypouštěných z moře je 4,5 km/s.
Pokud budou tyto mezní hodnoty respektovat, mohou Američané se svými systémy pracovat velmi dlouho.
Amerika každopádně od smlouvy ABM neodstoupí v trucu, jak si mnozí představují.
Myslí si, že americký prezident řekne: „Oznamujeme všem stranám dohody o protibalistických střelách (včetně Ruska, Ukrajiny, Běloruska a Kazachstánu), že v souladu s článkem 15 přestáváme být do šesti měsíců vázáni ustanoveními dohody z důvodu ohrožení našich národních zájmů.“ To se tak brzy nestane.
Amerika totiž od smlouvy odstoupí teprve ve chvíli, kdy začne realizovat svůj protiraketový deštník, a to bude ještě několik let trvat.
Smlouva nezmizí naráz, bude nahlodávána a podrývána tak dlouho, až všichni uvěří, že je k ničemu.
Američané se mezitím pokusí vybudovat spolehlivý systém, ale není vůbec jisté, jestli se jim to podaří.
Selhaly totiž i jejich předchozí pokusy.
Tehdy ještě nebyly odpovídající technologie; přitom ale nikdo nezaručí, že dnešní technologie už odpovídající jsou.
Vše závisí na vývoji technologií a na tom, jak si Rusko vyloží jaderné zastrašování.
Pokud sníží svůj jaderný arzenál příliš, bude americký systém, navržený původně proti Číně, fungovat i proti Rusku, nehledě na politická prohlášení.
Pokud systém, na němž Američané pracují, má být schopen zachytit dvě stě hlavic, může být za patnáct let použit k neutralizaci Ruska, uvědomíme-li si důsledky toho, jak chceme naložit s naší jadernou výzbrojí.
Scelení lidských práv
Teď bude na Valném shromáždění OSN, aby s protokolem vyjádřil finální souhlas. V případě přijetí může tento nástroj přinést skutečnou změnu v životech těch, kdo jsou často ponecháni svému trápení na okraji společnosti a upírají se jim ekonomická, sociální a kulturní práva, jako například dostupnost adekvátní výživy, zdravotnických služeb, bydlení a vzdělání.
Všeobecná deklarace lidských práv před šedesáti lety uznala, že nezbytnou podmínkou důstojného života je jak osvobození od bídy, tak osvobození od strachu.
Deklarace jednoznačně spojila chudobu a vyloučení s diskriminací a nerovným přístupem ke zdrojům a příležitostem. Její tvůrci si uvědomovali, že sociální a kulturní stigmatizace brání plnému začlenění do veřejného života a potlačuje možnost ovlivnit politické přístupy a dovolat se spravedlnosti.
Tento jednotný přístup ovšem po druhé světové válce podryla logika geopolitických bloků, které soupeřily na poli idejí, moci a vlivu.
Lidská práva touto bipolaritou studené války utrpěla také. Země s plánovaným hospodářstvím tvrdily, že touhu po svobodě nahradila potřeba přežít, takže dostupnost základních potřeb obsažených v koši ekonomických, sociálních a kulturních práv se měla v politice i v praxi upřednostňovat.
Naproti tomu západní vlády byly vůči tomuto náhledu ostražité, neboť se obávaly, že bude na překážku volnotržním postupům, vynutí si těžkopádné finanční povinnosti anebo obojí. Rozhodly se proto upřednostnit ta občanská a politická práva, která považovaly za punc demokracie.
V těchto souvislostech nebylo možné dohodnout se na jediném, vyčerpávajícím lidskoprávním nástroji a dát tak principům deklarace všeobsáhlý účinek. A nepřekvapuje, že trvalo bezmála dvě desítky let, než členské státy OSN přijaly souběžně dvě samostatné úmluvy – Mezinárodní pakt o občanských a politických právech a Mezinárodní pakt o hospodářských, sociálních a kulturních právech –, které zahrnovaly dva odlišné koše práv.
Jen první ze smluv se však dostalo následného mechanismu k dohledu nad její realizací.
V praxi tento rozdíl vedl ke vzniku kategorie „alfa práv“ – občanských a politických –, která se v agendách domácí i zahraniční politiky vlivných a bohatých států upřednostňovala. Naproti tomu hospodářská, sociální a kulturní práva se často nechávala skomírat na chvostu národních i mezinárodních seznamů úkolů.
Aby se protokol vypořádal s nerovnováhou mezi těmito dvěma koši práv, zřizuje u paktu o hospodářských, sociálních a kulturních právech prostředek k odhalování případů jejich nedodržování, známý jako „mechanismus stížností“, podobný těm, jež byly vytvořeny u ostatních stěžejních lidskoprávních úmluv. Může se zdát, že jde o neprůhlednou proceduru, ale podáním stížnosti podle ustanovení protokolu teď oběti budou mít možnost vynést na povrch případy porušování práv, které jejich vlády způsobují, jimž nedokáží zamezit, které přehlížejí nebo nenapravují.
Stručně řečeno, jedincům, kteří by jinak mohli být izolovaní a bezmocní, přináší protokol způsob, jak mezinárodní společenství upozornit na svou neutěšenou situaci.
Po přijetí Valným shromážděním protokol vstoupí v účinnost, až jej ratifikuje rozhodný počet členských států OSN. To by mělo přispět k rozvoji vhodných programů a politik založených na lidských právech, které pozvednou svobody a blahobyt jedinců a jejich společenství.
Ne všechny země protokol přijmou.
Některé se posilování hospodářských, sociálních a kulturních práv raději vyhnou a budou se snažit zachovat status quo. Lepším a spravedlivějším postojem je však přijmout vizi Všeobecné deklarace lidských práv a jednoznačně prosazovat myšlenku, že lidská důstojnost vyžaduje úctu k rovnocenně nezbytným a vzájemně závislým právům žít osvobozen od strachu i nouze.
Demokracie v Latinské Americe
Jsem neochvějný zastánce volného obchodu a doufám, že v roce 2005 spatří podle plánu světlo světa „všeamerická zóna volného obchodu“.
Přesto mě zneklidňuje, když sleduji, jak ekonomické otázky zatlačují do pozadí diskusi o tom, jak má být v Latinské Americe posilována a konsolidována demokracie a vývoj jejích obyvatel.
V těchto oblastech zbývá ještě hodně práce.
Pokud budou zanedbány, chudoba a špatné řízení zastíní veškeré úspěchy, jichž jsme dosáhli při prosazování ekonomického růstu.
V oblasti, kde 12 procent dospělých neumí číst a psát a kde více než jedna pětina obyvatel nemá přístup k nezávadné pitné vodě, nestačí soustředit se jen a výhradně na ekonomiku.
V zemích Střední Ameriky, sužovaných v 70. a 80. letech válkami, byly podepsány mírové dohody a vznikly demokratické instituce.
Avšak zbraně z těchto válek jsou stále v rukou bývalých vojáků a rebelů a často bývají k prodeji přímo na ulici.
Zbraně těchto minulých válek jsou důvodem tak vysoké míry násilné zločinnosti, že mnozí Středoameričané se dnes obávají o své bezpečí mnohem více než během let občanské války a povstání.
Démoni někdejšího násilí nejsou výsadou zdaleka jen Střední Ameriky. Celými dějinami Latinské Ameriky prostupuje prokletí zvané caudillismo – vojenský vůdce.
Jeho přízrak přetrvává do dnešních dnů, neboť mnoho demokraticky zvolených vlád dosud nepodřídilo vojsko civilní správě. Takže i když jsme v poslední době nebyli svědky otevřených pokusů u puč, představují některé latinskoamerické armády díky svému vzbouřeneckému chování hrozbu, která by v dospělých demokraciích byla naprosto nepřípustná.
Příkladem může být tlak na chilského prezidenta Ricarda Lagose, aby uvolnil ostudně vysokou částku peněz na nákup supermoderních bojových stíhaček, prý s cílem „modernizace“ chilského vojenského letectva.
Dokud budou mít vojenští velitelé ve vládách neúměrný vliv a moc, budou výdajové priority v rozporu s potřebami obyčejných lidí a nad demokracií bude viset Damoklův meč eventuálního vojenského převratu.
Spolu s caudillismem obchází kontinent ještě jeden strašák – chudoba.
Afrika a jižní Asie sice vykazují mnohem vyšší míru chudoby, ale Latinská Amerika má smutné prvenství v nejvyšší míře sociální a ekonomické nerovnosti v rámci společnosti.
Místo abychom to nějakým způsobem řešili a zajistili svým dětem patřičné vzdělání, raději je odsoudíme k doživotní chudobě.
Některé země naopak v 80. a 90. letech zašly ve svých daňových reformách až příliš daleko. Seškrtaly nejen neúsporné státní výdaje, ale i nepostradatelné výdaje do zdravotnictví a školství.
Bez těchto základních kamenů nebude nikdy možné, aby užitek z růstu měli všichni.
Bohatých Latinoameričanů jako by se to netýkalo.
Zatímco evropské země jako Švédsko či Francie vyberou na daních více než 45 procent jejich hrubého domácího produktu, Guatemala je schopna vybrat jen 9 procent.
Demokratický princip rovnosti má tedy ještě co dělat, aby zde zapustil kořeny.
Na druhé straně je v našich institucích a kulturách hluboce zakořeněno elitářství.
Patrně ne všechnu kulturu stojí za to ochraňovat.
Důvodem chabého pokroku v tomto směru je možná apatie veřejnosti.
Volební účast bývá vysoká jen v těch středoamerických zemích, které si zrovna vybojovaly demokracii.
S tím, jak demokracie pouští kořeny, volební účast a nadšení rychle uvadá.
Je smutné, že v Latinské Americe často sledujeme prudký pokles důvěry i v nových a těžce vybojovaných demokraciích.
Podle průzkumů veřejného mínění si většina voličů myslí, že ve volbách jdou vybírat mezi menším a větším zlem a že politikové jsou vesměs úplatní.
Korupce nepřestává být v našich demokraciích katastrofickou silou: odhání zahraniční i domácí investice, ale – což je mnohem zlověstnější – snižuje důvěru národa v demokracii coby fungující formu vlády.
Chybějící demokratická tradice se projevuje mimo jiné brutalitou a legislativními mezerami, které vládám často brání v práci.
Pokud demokratické vlády nesplní, co je jejich cílem – tj. postarat se o základní lidské potřeby, stabilitu a blaho společnosti –, doplatíme na to všichni.
Takové pseudodemokracie budou se vší vervou zamítnuty ve prospěch nových vtělení starých totalitních režimů, ať pravicových či levicových.
Semínka těchto diktatur tiše dřímají v půdě Latinské Ameriky.
Čekají jen na vláhu všeobecné nespokojenosti s dnešní, řádně zvolenou vládou.
Aby mě někdo neobvinil z přehnaného pesimismu, upozorňuji, že ne všechny zprávy jsou špatné.
Čím dál větší vliv mají nově vznikající občanské organizace, jež bojují za transparentnost a vlády ženou k odpovědnosti za jejich činy.
Soudnictví sice stále chybí hodnověrnost, ale „prohnilí“ našich společností už jsou krátcí na mnohé soudce, kteří se vydali na cestu cti a zákona.
Začínají se také respektovat lidská práva. Ti, kteří nesou odpovědnost za některé vskutku odporné zločiny naší neslavné minulosti, jsou v čím dál větších počtech stavěni před spravedlnost.
Vůdcové, kteří si nestíhatelnost pletli s beztrestností, čelí dnes odpovědnosti za své činy, i když v tomto konkrétním směru je ještě hodně co dohánět.
Relativně svobodný tisk a globální příliv informací mají kladný dopad na naše společenské svědomí.
To je nedílnou součástí demokracie; není cesty zpět.
Pokud jasně pojmenujeme své priority a investujeme do školství, naše děti nám ukáží cestu k silným, otevřeným a prosperujícím společnostem, v něž zde, v Latinské Americe, tolik věříme.
Bouře před klidem
Ještě v září a říjnu Federální rezervní systém Spojených států i Evropská centrální banka pokládaly riziko inflace za zhruba stejně vysoké jako riziko ohrožující růst.
Obě instituce se zdráhaly výrazně snížit úrokové sazby.
Ostatně finanční trhy asi názor Fedu na americkou inflaci považovaly za charakteristický pro postoj ostatních centrálních bank vůči inflaci, což ještě posílilo překvapivé rozhodnutí ECB ze 2. října, že úrokové sazby ponechá v klidu.
V říjnu se zdálo, že USA jsou na prahu nejvýznamnějšího bodu obratu ohledně inflace za posledních 20 let.
Samozřejmě, předpovědi inflace prosluly svou obtížností.
Probíhají obrovské strukturální změny, jak ve světovém hospodářství (např. obchodní a finanční globalizace), tak v jednotlivých ekonomikách (třeba úbytek moci odborových svazů).
Samotná měnová politika se posunula k mnohem většímu zaměření na inflaci.
Navíc šoky cen energií a potravin mohou být jednak značné, jednak nepředvídatelné, přičemž rychlost cenových změn má tendenci se při velkých šocích zvyšovat.
Většina prognostických modelů používaných centrálními bankami proto přikládá velkou váhu nedávné inflaci.
Tento přístup dokáže inflaci velice dobře sledovat, kromě zlomových okamžiků, poněvadž modely postrádají fundamentální či dlouhodobé vlivy.
Přelomová chvíle, před níž americká i světová ekonomika stojí, je zjevná.
Globální výstup klesá zřejmě rychleji než kdykoli dřív přinejmenším od druhé světové války, snad kromě let 1974-1975.
Za takových okolností se vytváří rozsáhlá přebytečná kapacita a komoditní ceny jdou dolů.
Skutečně se zdá nepravděpodobné, že by vlády v Číně a podobných rozvíjejících se trzích dokázaly bryskně zajistit kompenzaci, a tak povzbudit domácí spotřebu.
Při narůstajícím převisu kapacity by navíc mohly ještě dále klesnout investice do výroby zboží, což by mělo vážné důsledky pro HDP.
Poptávka po komoditách, již dosud poháněl růst rozvíjejících se trhů, se tudíž ostře propadla a přispěje ke snížení globální inflace.
Nižší komoditní ceny a nižší inflace nakonec zapůsobí jako obrovský daňový škrt pro domácnosti, což umožní další pokles úrokových sazeb, a tedy stabilizaci ekonomické aktivity.
Je paradoxní, že čím rychleji teď budou klesat ceny ropy, tím kratší bude následné období deflace, neboť se předejde další újmě ekonomik průmyslových zemí.
Jelikož ceny ropy a potravin prudce klesly a zřejmě je čekají další poklesy a přitom nezaměstnanost jde strmě nahoru, naše modely ukazují, že inflace spotřebitelských cen se během příštích 6-12 měsíců musí rekordním tempem propadat, zejména v USA.
Je zcela reálné, že americká inflace, měřená po dobu 12 měsíců, bude do poloviny roku 2009 záporná.
Probíhající politická debata tedy řeší, zda měnová politika dokáže zarazit deflaci a co se stane, bude-li u úrokových sazeb dosaženo „nulového dolního pásma“.
Nulové dolní pásmo se vynořuje, protože nominální úrokové sazby nemohou klesnout pod nulu.
Pokud ovšem nominální úrokové sazby zůstanou kladné, avšak inflace je záporná, pak se reálné úrokové míry mohou pro ekonomiku v recesi vyšplhat příliš vysoko a způsobit, že recese bude vážnější a delší.
Obavy z deflace mylně zavládly v letech 2001-2003, kdy debata o nich měla být bezpředmětná, neboť americký trh s bydlením i spotřebitelské výdaje silně zareagovaly na nižní úrokové sazby.
Pod vlivem chybného výkladu japonské zkušenosti to vedlo k nadměrné ochraně proti „krajnímu riziku“ deflace.
Je ironické, že právě tato politická reakce přispěla k nafouknutí úvěrové a realitní bubliny, jejíž krach vyvolal současnou recesi, která by nakonec mohla vyústit v deflaci.
Mezi strukturami japonské a americké ekonomiky existují důležité rozdíly, včetně mimořádně vysoké hladiny likvidních aktiv ve vlastnictví japonských domácností, což má sklon způsobovat nižší spotřebu, kdykoli klesnou úrokové sazby.
Tyto odlišnosti a ponaučení o potřebě refinancovat bankovní soustavu, které jsme si z japonské „ztracené dekády“ vzali, naznačují, že v případě USA je „ztracená dekáda“ velice nepravděpodobná.
Argument pro zmírňování emisí skleníkových plynů
Sternova hodnotící zpráva o ekonomických důsledcích změny klimatu se rovná výzvě k činům: prohlašuje, že za cenu relativně nízkých výdajů dnes lze předejít obrovským výdajům způsobeným globálním oteplováním v budoucnu.
Kritici Sternovy zprávy se domnívají, že vážné úsilí o omezení emisí CO2 není oprávněné, protože přetrvává zásadní nejistota ohledně rozsahu výdajů zapříčiněných globální změnou klimatu a protože tyto výdaje vzniknou až v daleké budoucnosti.
Já jsem však přesvědčen, že Sternův nejpodstatnější závěr je oprávněný: budeme na tom mnohem lépe, jestliže emise CO2 výrazně snížíme, než abychom riskovali následky nečinnosti, a to i pokud na rozdíl od Sterna nejistotu a budoucnost výrazně diskontujeme.
Globální změnu klimatu odlišují od ostatních environmentálních problémů dva faktory.
Zaprvé, zatímco většina narušení životního prostředí – například znečištění vod, kyselé deště nebo emise oxidu siřičitého – se okamžitě nebo v dosti krátké době zmírňuje, jakmile se zdroj asanuje, emise CO2 a další stopové plyny zůstávají v atmosféře celá staletí.
Snížení emisí v současnosti má tedy vysokou hodnotu pro lidstvo ve vzdálené budoucnosti.
Zadruhé, jde o externalitu svým rozsahem skutečně globální, protože skleníkové plyny během několika dní obletí svět.
V důsledku toho jsou národní stát a jeho orgány, obvyklá těžiště internalizace externalit, ve své schopnosti nápravy omezené.
(Avšak vzhledem k tomu, že Spojené státy produkují asi 25% světových emisí CO2, jejich vlastní politika by mohla ledacos změnit.)
Globální změna klimatu je tedy (negativní) veřejný statek par excellence .
Prvořadým nástrojem pro rozhodování, zda je oprávněné do ní prostřednictvím zmírňování zasahovat, je analýza nákladů a přínosů.
Zásadní jsou dva aspekty této kalkulace.
Zaprvé, je třeba předpokládat, že jedinci riziku raději předejdou.
Tedy že nejistý výsledek má nižší cenu než průměr následků.
Vzhledem k tomu, že možné následky globálního oteplování za neexistence zmírňování jsou velice nejisté, třebaže jistě zlé, nejisté škody je třeba vyhodnotit jako rovnající se jediné újmě větší, než je újma očekávaná.
Druhým zásadním aspektem je to, jak se přistupuje k budoucím následkům ve vztahu těm současným – což je otázka, která vzbudila mnoho pozornosti mezi filozofy i ekonomy.
V jaké míře by se budoucí dopady – zejména ztráty budoucí spotřeby – měly vůči dnešku diskontovat?
Míra spotřebního diskontu by měla zahrnovat možnost, že s tím, jak poroste spotřeba, u mezní jednotky spotřeby bude možné uvažovat s nižší společenskou hodnotou.
To je analogické k myšlence ubývání mezní soukromé prospěšnosti soukromé spotřeby a relativně nekontroverzní, přestože se badatelé přou o rozsah.
Větší neshoda panuje ohledně toho, nakolik diskontovat budoucnost prostě proto, že jde o budoucnost, i kdyby se budoucí generace neměly lépe než my.
Zatímco Sternova zpráva se drží tradice běžné mezi britskými ekonomy a mnoha filozofy, která je proti diskontování kvůli čisté budoucnosti, většina ekonomů považuje čistou časovou preferenci za zřejmou.
Avšak argument pro intervenci k udržení hladin CO2 v jistých mezích (jehož cílem bude řekněme stabilizace kolem 550 ppm) je natolik silný, že tato neshoda jej neovlivňuje.
Zamysleme se nad některými čísly ze Sternovy zprávy týkajícími se budoucích přínosů předejití tomu, aby koncentrace skleníkových plynů přesáhly 550 ppm, a dále nákladů na dosažení této mety.
Přínosy jsou škody, jimž se zabrání, včetně tržních i netržních škod, zahrnujících zdravotní a environmentální dopady.
Zvolíme-li politiku „vyjetých kolejí“, do roku 2200 se u HNP očekávají ztráty ve výši 13,8%, ale s přihlédnutím k míře nejistoty se tato očekávaná ztráta rovná jisté ztrátě kolem 20%.
Poněvadž za základní tempo hospodářského růstu (před započtením účinku změny klimatu) se uvažovala hodnota 1,3% za rok, ztráta 20% do roku 2200 znamená snížení ročního tempa růstu na 1,2%.
Jinými slovy, přínos zmírnění emisí skleníkových plynů lze vyjádřit jako zvýšení ročního tempa růstu ode dneška do roku 2200 z 1,2% na 1,3%.
Co se ceny stabilizace týče, odhady ve Sternově zprávě se pohybují mezi 3,4% a -3,9% HNP (úspory energie snižují energetické náklady, takže druhý odhad není až tak překvapivý, jak se může zdát).
Předpokládejme, že náklady na zabránění dalšího hromadění CO2 (a obdobných plynů) budou navždy činit 1% HNP ročně a že ve shodě se značným množstvím empirických důkazů se složka diskontní míry, již lze připsat klesajícímu meznímu užitku spotřeby, rovná dvojnásobku tempa růstu spotřeby.
Jednoduchý výpočet dokládá, že zmírňování je lepší než pokračovat ve vyjetých kolejích – tedy že současná hodnota přínosů převyšuje současnou hodnotu nákladů – pro každou společenskou míru časové preference až do 8,5%.
Hodnotě 8,5% se nikdy žádný odhad čisté míry časové preference nepřiblížil, ani u těch, kdo věří v relativně silné diskontování budoucnosti.
Tyto výpočty naznačují, že z odhadů budoucích přínosů a nákladů ve Sternově zprávě i při vyšším diskontování plyne, že zmírňování dává ekonomický smysl. Výpočty se spoléhají na časové profily předpokládané ve zprávě a na její odhad ročních nákladů, kolem nichž panuje značná neshoda.
Přesto jsem přesvědčen, že se lze jen stěží seriózně přít o důležitosti politiky zaměřené na zabránění dalším významným nárůstům emisí CO2.
Kenneth J. Arrow, laureát Nobelovy ceny za ekonomiku, je emeritním profesorem ekonomie a emeritním profesorem managementu a inženýrství na Stanfordově univerzitě.
Zachránil Rusko jeho finanční kolaps?
MOSKVA: Ruské ekonomice se přihodilo cosi překvapivého.
Loni v srpnu Rusko zažilo finanční kolaps, kdy nebylo schopno splatit své krátkodobé státní pokladní poukázky a jeho trh s cennými papíry se střemhlav zřítil o 94%, z vrcholu, kterého dosáhl v říjnu roku 1997.
Rubl byl znehodnocen na jednu čtvrtinu své předchozí hodnoty.
Polovina ruských bank byla zavřena, mnoho Rusů přišlo o své úspory a životní standardy klesly o nějakých 30%.
V září pak prudce vzrostla inflace na 38% měsíčně a průmyslová výroba se propadla o 15%.
Zdálo se, že se ruská ekonomika nachází ve stádiu volného pádu.
V roce 1998 jak HNP, tak i průmyslová výroba klesly o 5%, a předpověď MMF byla, že v roce 1999 čeká zemi další pokles HNP ve výši 9%.
Nyní je všechno jinak.
Vývoj v Rusku se obrací.
Průmyslová výroba se měsíc co měsíc zlepšuje.
V květnu stoupla o 6,1% a vše nasvědčuje tomu, že tento rok dosáhne růstu přinejmenším 5%, třebaže HNP bude jen stěží růst, protože mnoho služeb je omezeno domácí spotřebitelskou poptávkou.
Zatímco tedy ruské statistiky zůstávají mizerné, obrat už je natolik velký, že o něm nelze pochybovat.
Tím nejzřejmějším důvodem náhlého obratu je devalvace, která způsobila neustálé krácení dovozů a zlevňovala vývozy, stejně jako zvyšovala ceny ropy.
Průmyslové obory, jež rostly nejvíce, ovšem nepatří mezi prvozpracovatelské, nýbrž vyrábějící meziprodukty, jako jsou chemikálie, papírovina, papír, stavební materiály a mnohé jiné zpracovatelské produkty, jako je například mikrobiologické zboží, farmaceutické výrobky, strojní zařízení, textilie, boty, sklo a porcelán.
Nárůst produkce některých výrobků přesáhl 30% ročně, zatímco jiné průmyslové obory se neustále zmenšují.
Výsledky této situace je možné vidět v ulicích Moskvy.
Znenadání je staré dobré ruské zboží všude, a to byli Moskvané zvyklí, že v jejich dennodenní spotřebě zboží představovaly až 80% importy.
Moskva vždy měla mnoho dobrých a drahých restaurantů, ale nyní je zavalena množstvím levných jídelen, které jakoby vypluly na povrch, když omezená poptávka donutila ruské výrobce proniknout na všechny trhy, a nejen sbírat smetanu na trzích pro bohaté.
O barterizaci ruské ekonomiky už toho bylo napsáno mnoho, ale je třeba říci, že od srpna 1998 se tato tendence obrátila.
Podíl barterových obchodů na mezipodnikových transakcích klesl z 54% na lednových 46%, a prozatím neúplné informace naznačují, že nyní již klesnul až pod 40%.
Například v prosinci 1998 ruský gigant veřejných služeb, Spojený energetický systém (kterému nyní velí bývalý car privatizace Anatolij Čubajs), vybral 20% všech plateb v hotovosti, ovšem v květnu se tento podíl již zvedl na 32%.
Rusové prostě začali užívat peníze jako každý jiný a virtuální ekonomika se rozplývá.
Podobně je tomu s nepopulárními mezipodnikovými pohledávkami, které se rychle snižují, jak se podniky vzájemně tlačí k platbám.
Velké podniky dokonce platí více daní, a to reálnými penězi, a ne dlužními úpisy pochybné hodnoty.
Notoricky známé nedoplatky mezd se od října 1998 každý měsíc prudce snižovaly.
Před bankrotem již není úniku, neboť velké ztrátové podniky jsou donuceny ukončit svoji činnost a jejich místa zaujímají podniky zdravé.
Počet bankrotů se za rok znásobil, a stejně tak se rapidně zvýšil počet ziskových podniků, a tak mezi úspěšnými a krachujícími podniky dochází k radikální diferenciaci, jenž dokládá zásadní podnikovou restrukturalizaci.
Důkazů je dosti.
Dochází totiž k prudkému kvalitativnímu vzestupu, tedy ne jen dočasnému zlepšení, zapříčiněnému devalvací a vyššími cenami ropy.
Finanční krach vyvolal v ruském hospodářství fundamentální změny.
Finanční krize konečně způsobila, že velká rozpočtová omezení vypadají věrohodněji.
Vskutku divoký finanční kolaps každého přesvědčil o tom, že již prostě neexistují žádné volné peníze, se kterými by podniky mohly nakládat po svém.
MMF a Světová banka už vládě nenabízí žádné další levné úvěry.
Skupina zahraničních investorů, jež společně přispěli kapitálem v hodnotě rovné 10% HNP roku 1997, byla vyplašena a rozutekla se.
Protože vláda nebyla schopna splatit své domácí pokladniční poukázky, žádné další vládní obligace již nenašly své kupce.
Původně se Primakovova vláda pokusila o jisté monetární finační operace, ale brzy si uvědomila, že to vede pouze k vyšší inflaci.
Nebylo rovněž možné nijakou cestou výrazně zvýšit daně nebo jiné státní příjmy.
Proto se vláda rozhodla snížit v tomto roce veřejné výdaje o 5% hodnoty HNP.
Nakonec, pády bankovních domů eliminovaly problém nezodpovědných bankovních úvěrů.
Ruští podnikatelé si uvědomili, že musejí prodávat takové zboží, jež je možné se ziskem na trhu prodat.
Problém Ruska rozhodně nespočíval v nízké poptávce nebo nedostatečných úvěrech, ale naopak v absenci poptávkové bariéry.
Ruský bankovní systém se obrací naruby a stává se spíše více škodlivějším, než užitečnějším.
Ovšem vzdor všem očekáváním nyní systém plateb pracuje mnohem lépe, a to především proto, že ta horší polovina bankovního systému zbankrotovala.
Koneckonců, ruské banky nikdy nezískaly dostatek důvěry, aby přilákaly rozsáhlejší depozita, a neměly ani nezbytné informace, ani zkušenosti, aby mohly být rozumně řízeny.
Proto, přestože k bankrotům často dochází z různých falešných důvodů, klíčovou myšlenkou je to, aby ti nejhorší ničemové byli přinuceni zavřít krám a odejít.
Putinův boom?
MOSKVA: Vladimír Putin toho má ke slavení mnohem více, než jen své vítězství v ruských prezidentských volbách.
Po celé dekádě strašlivých zmatků a bouří se konečně začíná kurs ruského hospodářství obracet.
Jen nedávno předpověděli experti moskevské brokerské skupiny Brunswick Warburg, že se v tomto roce HDP Ruska dostane na 5%.
Takový ekonomický růst by měl prezidentu Putinovi, bude-li dostatečně trpělivý a vytrvalý, poskytnou dostatečný čas, prostor i volnost při prosazování dlouhodobějších reforem, které jeho země tolit potřebuje, aby se opět stala mocným státem, za jaký bojuje i on sám.
Až dosud se všeobecně rozšířené předpovědi pro tento rok shodovaly na ekonomickém růstu okolo 1-2 %.
Důvod tohoto přízemního konsensu je vcelku prostý: lidé – ekonomové stejně jako investoři – se nakonec stali ohledně Ruska tak pesimistickými, že již nejsou schopni vidět žádná positivní fakta.
Všeobecně je přijímán názor, že růst ruské ekonomiky ve sféře průmyslu je jen pouhým odrazem vysokých cen ropy a dovozů, posílený ohromnou devalvací rublu.
S přihlédnutím ke skutečnosti, že hospodářský růst Ruska dosáhl loni 3,2 %, a jen za poslední čtvrtletí poskočil na doslova šokujících 8,8 %, zůstává na tímto přístupem rozum stát.
Ekonomický růst se totiž navíc dále zrychluje.
Dynamiku, jako je tato, může zastavit snad jen nějaký velký šok.
Růst průmyslu dosáhl loni 8,1 %, a od té doby ještě zrychlil na únorových 14%.
Ovšem je třeba říci, že to nebyla ropa a plyn, kdo vedl obnovu ekonomiky, neboť tyto obory loni poněkud stagnovaly.
Základními průmyslovými obory, kde bylo dosaženo růstových hodnot kolem 16-22 %, byly chemický průmysl, lehké zpracovatelské obory, dřevozpracovatelský průmysl a papírenství, strojírenství; tedy hlavně produkce meziproduktů a lehké zpracovatelské obory, což je přesně ten druh průmyslových oborů, které ekonomové v této fázi obnovy ekonomiky tak rádi vidí.
A v rámci každého průmyslového odvětví se ty nejlepší firmy doslova řítí kupředu, aby byly řádně připraveny, až se skutečné reformy opravdu dostaví.
Falším unavujícím argumentem je to, že ruský ekonomický růst je umělý a že není vygenerován investicemi.
Nicméně, obnova všech transformujících se ekonomik, od Estonska až po Polsko nebo Maďarsko, byla obvykle vedena právě dovozem.
Investice totiž mají tendenci obnovu následovat a všude kolem je tolik nedostatečně využitého kapitálu.
Ovšem, i přes to všechno, v loňské roce se příliv investic zvýšil na 6 % a dále roste.
Nicméně ten nejpodlejší argument se týká nedostatků při výběru ruských daní.
Zatemňuje skutečnou podstatu celého problému, kterou jsou nadměrné vládní výdaje.
V loňském roce vláda udělala ve svých financí pořádek a začala krácením rozhazovačných a korumpujících výdajů, jako například byly podpory firmám.
Celkový deficit státního rozpočtu se zastavil na 1,7 % HDP.
Letos by měl téměř zmizet.
Výměnné, barterové obchody, stejně jako pohledávky (čímž jsou míněny dluhy mezi jednotlivými továrnami a firmami), jež byly dlouhodobě v centru velkého zájmu, rovněž téměř vymizely.
Od finančního krachu ze srpna 1998 se snížil objem všech pohledávek v reálných cenách o dvě třetiny a bartery klesly o polovinu.
Jedním z důvodů bylo i to, že v roce 1999 téměř 10.000 ztrátových ruských podniků zkrachovalo.
Finanční krach tak přinesl velká rozpočtová omezení ruských firem; a ty si uvědomily, že musejí začít vydělávat nějaké peníze, aby mohly sledovat rychlý monetarizační proces v zemi.
Dnes konečně můžeme vidět hluboké strukturální změny, ve které jsem doufali před několika roky.
Rusko již do jisté míry sklízí plody základních strukturálních reforem, ke kterým v současné době dochází.
Poslední skutečnou obavou bylo saldo zahraničních financí.
Rusko tíží vážná dluhová služba vůči zahraničí, ovšem nedávné rozhodnutí Londýnského klubu snížit dluhy ze sovětské éry, jež režim udělal u komerčních bank, na polovinu, tento tlak razantně snižuje.
Podobná dohoda se připravuje rovněž s Pařížským klubem ohledně regulace dluhů, které Rusko nadělalo u cizích vlád.
Během posledních několika málo měsíců prudce vzrostly ruské rezervy v zahraničních měnách, jak si každý jistě dokáže představit u země, jejíž obchodní zisk loni dosáhnul 33 miliard amerických dolarů a letos pravděpodobně překročí 40 miliard.
Přirozeně, Rusko peníze dále krvácí.
Nicméně příčinou takzvaného ruského útěku kapitálu byl a je nedokonalý bankovní systém Ruska a jeho disfunkční daňový systém.
Naštěstí, v Rusku nyní fungují taková liberální měnová opatření, že Rusové mohou ponechat své peníze v dobrých mezinárodních bankách.
Všechny tyto změny označují začátek konce éry oligarchie, jenž byla nastolena prezidentskými volbami roku 1996.
Vladimír Putin oligarchy nepotřebuje; nepotřebuje jejich mediální podporu, aby odvrátil komunistickou hrozbu, nepotřebuje jejich kanály na podivné tajné transakce státních financí.
Pro něj je Boris Berezovský a jeho kumpáni jen zlořádem; a mnoho z nich se již stáhlo.
Naopak se rodí zcela nová skupina ruských podnikatelů, především z oblasti zpracovatelského průmyslu.
Jejich vzrůstající moc je jen odrazem obrovského ekonomického růstu země, jenž podporuje spíše produkci pro trh, než pouhé přerozdělování zdrojů, a nimi pak nastupují i zcela nové druhy politik.
Loni v říjnu publikoval McKinsey Global institute rozsáhlou empirickou studii ruského průmyslu.
Jejím závěrem bylo konstatování, že Rusko disponuje takovým reálným i lidským kapitálem, který umožňuje udržet ekonomický růst 8 % ročně, a že jeho problémem jsou primárně nevhodné deformace ekonomiky způsobené chabě fungujícím daňovým systémem a absencí trhu s půdou.
Nicméně, ani bankovní systém, ani právní systém nebyly v této fázi rozvoje v zásadě vážnou překážkou.
Stanou se důležitými později, jak se Rusko dostane k další fázi ekonomického růstu, a proto se tito noví podnikatelé dožadují zmíněných reforem.
Vladimír Putin není žádný velký myslitel či reformátor, je ale bystrý, mazaný a doopravdy populární.
S velkou pravděpodobností je jen tak svezl se současnou vlnou ekonomického růstu a využil všeobecného konsensu o potřebě reforem, jež by vyčistily státní administrativu a liberalizovaly daňový režim, který, třebaže neomluvitelně nefunkční, je až příliš tvrdý, když se rozhodne proti nějaké společnosti zasáhnout.
Půdní reforma ale dále zůstává příliš kontroverzní záležitostí a může se stát, že Putin nakonec z řešení tohoto problému vycouvá.
Mojí největší obavou totiž není Putin, ale to, že Rusko bude znovu čelit nadměrnému přílivu zahraničních investic, jako tomu bylo v roce 1997.
Naštěstí, trhy s dluhopisy jsou mrtvé, a může to trvat až rok, než se je podaří oživit.
Jejich absence totiž způsobuje, že je obtížné investovat příliš velká množství peněz do ruských cenných papírů.
V ruském hospodářství se změnilo cosi zásadního.
Nadešel čas, kdy jsou již všechny katastrofy za námi a všechny hlouposti rozpoznány.
Srpen 1998 v Rusku označil přelomovou hranici.
Byl to úděsný šok, který stál nezměrné sociální náklady, ale změnil ruskou mentalitu, a ne jen směnný kurs.
Tři tváře Putina
MOSKVA: Karikovat ruského prezidenta jako báťušku cara je v poslední době velmi populární, ale málokdo si uvědomuje, že prezident Vladimir Putin má mnohem menší moc, než kdy měli dávní kremelští despotové či pohlaváři komunistického politbyra.
Jasnou známkou toho je doba, jakou Putin tráví na diplomaticky takřka neopodstatněných zahraničních návštěvách.
Diplomacie však prezidentovi dává příležitost k posílení jeho kompetencí pro budoucí bitvy na domácím poli.
Omezení, jimž Putin musí čelit, nejsou ústavní, nýbrž jsou důsledkem existence tří frakcí, jež tvoří jeho vládu.
První je skupina mužů z Petrohradu, napojená na FSB (nástupkyni historické KGB), v čele s tajemníkem Rady obrany Sergejem Ivanovem.
Druhou skupinu představují liberální ekonomové a právníci opět z Putinova rodného města Petrohradu, zastoupení ministrem financí Alexejem Kudrinem a ministrem hospodářství Germanem Grefem.
Třetí frakci tvoří „oligarchická“, obchodně orientovaná skupina vedená šéfem Putinovy administrativy Alexandrem Vološinem, premiérem Michailem Kasjanovem a tajuplným ropným a hliníkovým magnátem Romanem Abramovičem, snad nejbohatším Rusem ve věku třiatřiceti let.
Podle některých Rusů má jejich země vzhledem k těmto třem velmi viditelným dělicím liniím tři zřetelně oddělené vlády: bezpečnostní, hospodářskou a politicko-podnikatelskou.
Muži z FSB se pochopitelně zaměřují na bezpečnost, zákon a pořádek.
Petrohradští liberálové uskutečňují reformy tržního hospodářství.
Leč tak jako v Jelcinově éře i dnes ve skutečnosti vládne oligarchická frakce, neboť má ve svých rukou celou prezidentskou správu, Radu ministrů, dvě centristické parlamentní frakce a větší část ropného, hliníkového, železničního a jaderného průmyslu Ruska.
Putin dosud moci oligarchie ustupoval, což omezilo jeho osobní vliv na politiku.
Oligarchie je totiž příliš mocná a zručná, než aby proti ní mohl zaútočit frontálně.
Kremelská politika je tudíž převážně výsledkem vzájemného působení a ovlivňování těchto tří názorových frakcí.
Ústavní kontrola a rovnováha, které jsou zakotveny v Ústavě Ruské federace, jsou dnes u ledu.
Místo nich nastoupilo nespoutané úplatkářství, jež oblastní gubernátory každým dnem připravuje o jejich důvěru.
Ostatně, finanční krach ze srpna 1998 do velké míry zapříčinili právě gubernátoři, kteří spřáteleným místním podnikům poskytovali obrovské dotace, za než výměnou chtěli provizi.
Poté, co byly oblastním rozpočtům radikálně sníženy příděly na dotace, vyšplhaly se federální příjmy z 9 procent HDP v roce 1998 na celých 17 procent v roce letošním.
Není tudíž divu, že dnes, kdy jsou gubernátoři povinni federálním úřadům skládat účty, jejich schopnost mobilizovat lidovou podporu nezadržitelně klesá.
Státní Duma rovněž utichá.
Za Jelcina se poslancův hlas dal běžně koupit. Dnes má kremelská frakce FSB poslance v hrsti: připomíná jim, jak v minulosti brali úplatky.
Poslanci si stěžují na „výhružky ze strany KGB“, ale poctivost není ani jim vlastní.
Skutečným a obrovským problémem ruské politiky je dospět k dohodě mezi všemi třemi frakcemi Putinovy vlády.
Například katastrofa ponorky Kursk.
Politikou ohledně potopené ponorky byl pověřen Sergej Ivanov.
Ostatní frakce byly názoru, že si kritiku, jež následovala po zmatečných výstupech Kremlu, zcela zaslouží. Liberálové navíc doufali, že tento debakl přispěje k posílení nezávislých médií.
Vzhledem k tomu, že žádná z frakcí nemá zájem o armádu, byl očekávaný růst výdajů na obranu státu nakonec zanedbatelný; Putin ostatně z vojska propouští na šest set tisíc mužů.
Všechny tři frakce s uspokojením přivítaly pád mediálních oligarchů Borise Berezovského a Vladimira Gusinského, třebaže každá z jiného důvodu.
FSB by ráda, aby média zůstala pod palcem Kremlu.
Abramovič, jehož do popředí dostal právě Berezovskij, tím likviduje své konkurenty.
Liberálové vidí v Berezovském a Gusinském hlavní aktéry ruské korupce a viní je z rozpadu tržních reforem v roce 1997.
Nevyřešena tedy zůstává otázka svobody sdělovacích prostředků, v níž si ale FSB a liberálové odporují.
Ani muže z FSB ani oligarchii nezajímá hospodářská politika za hranice jejich bezprostředních zájmů. Přenechávají tedy toto pole liberálům, kteří provedli radikální daňovou reformu, pročistili státní rozpočet a díky omezení výměnného obchodu zkapitalizovali hospodářství.
V dosahu je podle všeho důchodová reforma, která zavádí soukromé penzijní připojištění, a pozemková reforma.
Vyhlídky na hospodářskou reformu nikdy nebyly jasnější než právě letos.
Hlaví překážkou při zavádění kvalitně propracovaných reforem je však nedostatek klíčových úředníků, jež by je podpořili.
Zde je obrovským problémem střet zájmů na straně ministrů průmyslu, kteří zastupují obchodní zájmy firem anebo dokonce sami podnikají.
Leonid Reiman, ministr spojů a klíčový člen petrohradské skupiny FSB, loni v září odebral dvěma předním ruským operátorům mobilních telefonních sítí jejich frekvence, aby upřednostnil společnost, jíž sám podporoval.
Poté, co se veřejnost ostře ohradila, vláda naštěstí jeho rozhodnutí odvolala.
V novém roce stojí před Putinem veliká zkouška v podobě volby nového vedení monopolního dodavatele plynu Gazpromu, který vlastní stát spolu s jeho vedením.
Dlouhodobý generální ředitel Gazpromu Rem Vjachirev odchází v květnu příštího roku.
Největší ruská firma – s jednou třetinou světových zásob plynu – je paradoxně ztrátová, a to kvůli špatnému vedení a zpronevěře.
Přes společnosti, které jsou údajně pod kontrolou vysokých manažerů Gazpromu, je každoročně vytunelováno několik miliard amerických dolarů.
Putin pochopitelně chce skoncovat s tímto bezostyšným okrádáním státního majetku a minoritní akcionáři jsou na nohou, ale nenasytný Abramovič si na Gazprom brousí zuby a Vološin by se rád stal jeho příštím generálním ředitelem.
Postaví se Putin proti nim?
Menší drama se odehrává na státních železnicích.
Ministr drah Nikolaj Akseněnko, který patří do rodiny oligarchů, chce z železniční sítě vytvořit monopol podobný Gazpromu, zatímco petrohradští liberálové chtějí systém drah rozdělit mezi menší, vzájemně si konkurující firmy.
Výsledek tohoto sporu zatím není znám.
Vedle Gazpromu je černou dírou hospodářství ruský bankovní systém.
V ruské bance nikdo soudný žádné peníze nemá.
Zde je kamenem úrazu klasický aparátčík ze starých dob – Viktor Geraščenko, guvernér Ruské centrální banky, jemuž jdou všechny potíže země k duhu.
Protože on se boje o moc neúčastní a protože reforma bankovnictví je obrovský úkol, nikdo si s ním nechce začínat.
Všechny tři tváře Putina můžeme sledovat dnes a denně.
Budoucnost jeho prezidentského úřadu bude záviset na tom, které dvě z nich – pokud vůbec – se připojí ke třetí a vytvoří tak jednotnou frakci.
Kam míří Putinův režim?
Pokaždé, když přijedu do Moskvy, nestačím se divit, kolik nových obchodů a budov zde mezitím vyrostlo.
Mizí však jiná klíčová stránka Jelcinovy éry, totiž její žoviální a otevřené debaty.
Částečně to vysvětluje zvýšený úřední dohled, částečně klesající zájem veřejnosti a částečně také fakt, že problémy Ruska jsou dnes prostě méně naléhavé.
Poté, co vláda získala vliv nad nezávislými televizními stanicemi NTV a TV6, ruská média v mnoha ohledech jaksi otupěla.
Poslední módou ruských úředníků se stává žalovat noviny za pomluvu a žádat milionová odškodnění, samozřejmě v dolarech.
Ruští novináři bývají podplacení a jen na pomlouvačné a očerňující televizní pořady a novinové články jsou vynakládány desítky tisíc dolarů.
Systematické umlčování ruských médií je však zbytečné.
Důvod je jednoduchý: život obyčejných lidí se zlepšuje, a tak Putina podporují sami a rádi.
Jejich hlavní starostí je klesající tempo růstu - z 9 procent v roce 2000 na letošních 3,5-4 procenta -, přitom ale produkce stoupá.
Diskutuje-li se o makroekonomice, pak je to převážně o kurzovní politice, kde poradce prezidenta Andrej Illarionov tvrdí, že reálný směnný kurz Ruska je příliš vysoký - totiž stejný jako v roce 1998.
Směnný kurz sice je příčinou problémů, ale jinak snad ve finanční oblasti svítá na lepší časy.
Po dlouhých průtazích byl funkce předsedy Ruské centrální banky zbaven Viktor Geraščenko a do jeho křesla usedl první náměstek ministra financí Sergej Ignatjev.
Říká se, že Geraščenko byl funkcionářem, který nejvíce uškodil ruské transformaci.
Ruská centrální banka představovala pod jeho vedením byrokratické a neprůhledné monstrum o osmdesáti tisících úředníků. (Americká Fed má pro srovnání zaměstnanců jen deset tisíc.)
Geraščenko blokoval všechny bankovní reformy, počínaje restrukturalizací, liberalizací a privatizací až k pojištění vkladů.
Rezignoval proto, že Státní Duma schválila nový zákon o centrální bance, kterým se zavádí minimální odpovědnost.
Pana Ignatjeva znám už od roku 1991.
V listopadu toho roku přišel spolu s Anatolijem Čubajsem z Petrohradu. Nejprve se stal náměstkem ministra financí a brzy nato místopředsedou Ruské centrální banky.
Geraščenko jej ovšem vyhodil pro jeho nepatřičné schopnosti, čestnost a reformní uvažování.
V Rusku snad není úředníka, který by měl pověst člověka zásadovějšího a bezúhonnějšího než Ignatjev.
Je to vynikající, pracovitý státní úředník a dobrý reformátor.
Je ovšem otázkou, zda málomluvný a tichý Ignatjev bude s to uskutečnit zásadní reorganizaci.
Ignatjev podle všeho půjde cestou transparentní a kompetentní měnové politiky a zavede pojištění bankovních vkladů.
Pravděpodobně také privatizuje velkou státní Vněštorgbanku a asanuje státní spořitelnu Sběrbanku.
V prosinci roku 2003 se budou v Rusku konat příští parlamentní volby a lidé posuzují, které reformy jsou ještě do voleb proveditelné.
Nejvýznamnější reformou je zavedení skutečného soukromého vlastnictví půdy, která má přijít na řadu letos na podzim.
Schválena byla dále částečná důchodová reforma a na cestě je několik drobných a nepostačujících úprav v oblasti zdaňování činnosti malých podniků.
Schválen byl také nový zákoník práce, který ale přináší jen skrovnou liberalizaci, neboť nesnižuje povinné tříměsíční odchodné a posiluje roli oficiálních odborů.
Největší ostudou je ovšem to, že se nijak neschyluje k reformě hroutícího se veřejného zdravotnictví, přičemž systém sociálních dávek stále upřednostňuje privilegované vrstvy.
S tím, jak reformy mizí z popředí zájmu, jsou podnikány kroky špatným směrem.
Koncem března vláda přijala nová opatření na ochranu ruského automobilového průmyslu, navržená mladými oligarchy Olegem Deripaskou a Alexejem Mordašovem.
Deripaska už získal monopol na produkci ruského hliníku a výrobu autobusů.
Teď chce ještě automobilový průmysl.
Dojde tak ke zvýšení dovozních tarifů z dnešních 25 procent - což je nejvyšší tarif vůbec - na naprosto prohibičních 70 procent na dovoz aut starších než sedm let, jež konkurují novým ruským vozům.
Díky dovozu stovek tisíc starších aut ze Západu přitom rok od roku stoupá životní úroveň ruské střední třídy.
Ruský prezident Vladimir Putin je zjevně odhodlán dovést do příštích parlamentních voleb, jež se budou konat v prosinci 2003, Rusko ke branám Světové obchodní organizace (WTO).
Tento nový protekcionismus však s sebou přináší problémy.
Deripaska stojí v čele kampaně, jejímž cílem je vstup Ruska do WTO oddálit.
Obě komory parlamentu jsou reformě orientované.
Politický problém je ve vládě, kde je reformně smýšlejících politiků jako šafránu.
Veškerá vládní rozhodnutí podepisuje asi dvacet vysoce postavených státních úředníků bez politického mandátu, ovšem se silně sovětskými názory.
Úřednický aparát po pádu komunismu ještě více zbytněl a šíří svůj neblahý vliv celou společností.
Reforma státní správy je naprosto nezbytná, ale dojít k ní může až po nadcházejících volbách.
Putin se v očích veřejnosti ocitá ve stále větší izolaci.
Čím více se zajímá o velkou mezinárodní politiku, tím méně se věnuje skutečné politice.
Jeho obliba přesto zůstává neotřesena.
Jako hrozbu jej totiž vnímá málokdo: většina v něm spatřuje naději.
V Rusku je jasně cítit tři temné síly.
První je samolibost.
Druhou je sovětská byrokracie.
A třetí představují noví velkopodnikatelé, kteří prosazují protekcionismus.
Žádná z těchto sil nepředstavuje nepřekonatelnou překážku, přesto však mohou na příští dva roky proces reforem notně zpomalit.
Když jsem Moskvu opouštěl, všiml jsem si, že od října stačila na letišti zmizet zelená celní zóna.
Dříve bylo možné ze země vyvézt věci v hodnotě patnácti set dolarů bez proclení.
Teď musí být zdokumentován každičký dolar - už zase.
Sovětská byrokracie je zpátky.
Mizí švédská výjimečnost?
V posledních dvou letech se voliči v západní Evropě obracejí doprava.
V Dánsku, Francii, Itálii, Nizozemsku, Norsku a Portugalsku tento trend živí obavy z přistěhovalectví, chronické nezaměstnanosti, vysokých daní a zhoršujících se veřejných služeb.
Ale jak ukazují zatím poslední parlamentní volby v Evropě, švédští sociální demokraté - kteří byli za posledních 70 let u moci 61 let - zůstávají vůči seriózním výzvám pravice relativně imunní.
Průzkumy veřejného mínění přisoudily před několika málo měsíci sociálním demokratům ve Svédsku celých 44 procent voličské podpory.
Levice, skládající se z bývalých komunistů a zelených, si udržela uspokojivý 12-15procentní náskok před čtyřmi nesocialistickými stranami.
Jak to, že Svédsko odolalo pravicové vlně, která zaplavila většinu západní Evropy?
Bezprostřední příčinou trvalé obliby sociálních demokratů je zahraniční politika.
V první polovině roku 2001 Svédsko předsedalo Evropské unii, což premiéru Göranu Perssonovi, dominantnímu politikovi země, poskytlo jeviště, na němž mohl zazářit.
Sociální demokraté skórovali rovněž svou podporou Spojených států po teroristických útocích z loňského 11. září, díky které si vydobyli pozici, ze které nebylo kudy odejít do opozice.
Z Perssona čiší schopnosti a autorita.
Svou image výrazně upevnil, když po vítězství ve volbách v roce 1994 zkrotil vládní finance a odstranil obrovský fiskální deficit.
Avšak od voleb v roce 1998, v nichž opět vyhrál, neudělal už nic, co by stálo za zmínku.
Odraz tohoto vývoje je v zemi vidět dodnes, a to v nemalých problémech švédského telekomunikačního giganta, společnosti Ericsson.
Perssonovou hlavní výhodou v okamžiku vstupu do letošní kampaně bylo to, že nebyl zatížen novými sliby a že se dobře vybavil pro kampaň v prezidentském stylu, založenou na kouzlu jeho osobnosti.
Síla charakteru ovšem nedokáže zakrýt skutečné problémy a měnící se politické priority.
Přestože si cizinci často švédský sociální stát idealizují, jeho ekonomika vytrvale už třicet let ztrácí půdu pod nohama.
Dnes je Svédsko v žebříčku zemí OECD už na sedmnáctém místě.
Konzervativci chtějí nižší daně, ale Svédové to nechtějí: téměř 65 procent jich žije z veřejného platu a sociálních transferů.
Na rozdíl od ostatních Evropanů tak Svédové lpí na vysokých daních, což levici pochopitelně zaručuje silnou voličskou základnu.
I tak ale Svédové nadávají na zhoršující se kvalitu služeb poskytovaných systémem sociálního zabezpečení.
Stěžují si na roční čekání na operace očí a kyčlí - přímý důsledek reformy sociálních demokratů z roku 1994, kterou bylo zrušeno právo pacienta vyhledat na veřejné útraty alternativní péči, pokud není ošetřen do tří měsíců v místě bydliště.
V letošní kampani sociální demokraté v této otázce chytře obrátili, ovšem nároky na zdravotní péči jasně zašly daleko.
V současnosti je celých 14 procent Svédů na nemocenské, což je jednou tolik než před pěti lety.
Sociální demokraté tvrdí, že se v tomto čísle odráží vážný problém zdravotního stavu obyvatelstva, zatímco ostatní strany tvrdí, že jde o vadu systému.
Mnozí Svédové mají dnes za to, že je jejich právo jít na nemocenskou bez ohledu na to, zda jsou nemocní nebo ne.
Žádný jiný důkaz pro zhoršující se zdravotní stav obyvatelstva navíc neexistuje.
Další obavy vyvolává zhoršující se stav veřejného školství.
Stockholm, kde vládnou konzervativci a liberálové, rozšířil své tržní experimenty, jakým je například privatizace vlaků metra, o školské poukazy a volný výběr alternativních školských zařízení.
V hlavním městě ostatně sociální demokraté propadli na celé čáře.
Tak jako v nedávných volbách jinde v Evropě i zde se přetřásali přistěhovalci, ale Svédsko - už tradičně - bylo i v tomto ohledu mimo krok.
Malá Liberální strana, která ve své kampani podpořila svobodnou imigraci pracovních sil, ztrojnásobila svou voličskou základnu.
Liberálové rozumně tvrdí, že každý kdo má práci, by měl dostat pracovní vízum, ale že podmínkou pro získání občanství musí být znalost švédského jazyka, a že nezaměstnaní imigranti by neměli po dobu pěti let nárok na sociální dávky.
Zhruba 70 procent Svédů podporuje volnou imigraci pracovníků - což je mnohem více než kdekoli jinde v Evropě.
Dochází jim, že těmito přistěhovalci budou především kvalifikované síly z východní Evropy, že mezi nimi bude nemálo lékařů a že počet Svédů na nemocenské nebo v předčasném důchodu způsobil značný nedostatek pracovních sil.
Postsovětský volný obchod
Od okamžiku, kdy se zhroutil Sovětský svaz, se nezávislé státy, které vznikly z jeho trosek, pokoušely uspořádat své obchodní styky.
Tok zboží mezi zeměmi se ale nadále zužuje, a to víc, než by měl.
Je zapotřebí volného obchodu.
Dvanáct členů Sdružení nezávislých států (SNS) uzavřelo v roce 1994 Dohodu o zóně volného obchodu, ta ovšem nefunguje.
Kdykoli jedna členská země uspěje a začne vyvážet do jiné, dovážející člen brzy zavede kvóty nebo prohibitivní cla, která brání hospodářskému rozvoji.
Jednoduchým řešením je mechanismus řešení konfliktů.
Světová obchodní organizace (WTO) má fungující rozhodčí soud se schválenými pokutami, jichž lze využít, ale do WTO vstoupily jen čtyři členské země SNS (Kyrgyzstán, Gruzie, Moldavsko a Arménie).
Největší ekonomiky v SNS - Rusko, Ukrajina a Kazachstán - by si měly se členstvím pospíšit.
Některé členské země SNS se bohužel místo adaptace vyzkoušených mechanismů snaží vynalézt stále složitější plány, například Celní unii pěti států, která se loni přejmenovala na Eurasijské hospodářské společenství, když se začal jasně vyjevovat její neúspěch.
Nejnovější vynález představuje nedávné prohlášení prezidentů Ruska, Běloruska, Kazachstánu a Ukrajiny, že započnou jednání o ustavení ,,Sjednoceného hospodářského prostoru".
Tento mlhavý termín skrývá tři myšlenky: celní unii, koordinaci přistoupení do WTO a měnovou unii.
Nic z toho neprospěje žádnému z účastníků.
Celní unie SNS už selhala a příště opět selže.
Nezajistila o nic svobodnější trh než zóna volného obchodu SNS.
Žádný z členů neharmonizoval svá cla s jiným státem.
Rusko odmítá vážně přijmout suverenitu ostatních členských zemí SNS a místo toho chce pouze prosadit vlastní celní politiku, již odmítají přijmout ostatní.
Teď čtyři prezidenti navrhují nezávislou nadnárodní komisi pro obchod a cla, která by vypracovala společnou celní politiku.
Nemáme ale žádný důvod věřit, že to bude fungovat lépe.
Stručně řečeno, tyto země mají v oblasti zahraničního obchodu rozdílné zájmy.
Země, která určitý výrobek nevyrábí, nemá zájem na jeho ochraně, zatímco země, jež jej vyrábí, protekcionistické zájmy mají.
Například ruský automobilový a letecký průmysl trvá na vysokých dovozních clech, zatímco Kazachstán nevyrábí ani automobily ani letadla.
Ruská vysoká dovozní cla na automobily by uvalila neospravedlnitelnou spotřebitelskou daň na Kazachy.
Koordinace vstupu do WTO zní dobře, ale ve skutečnosti by zdržela členství o několik let, a to v okamžiku, kdy rychlost je podstatná.
Vstoupit do WTO je mnohem složitější pro Rusko s jeho velkým a spletitým trhem než pro Ukrajinu a Kazachstán.
Rusko musí uzavřít bilaterální protokoly s nejméně 67 zeměmi, kdežto Ukrajina s dvaadvaceti.
Koordinace skrze celní unii by znovu otevřela už ukončená jednání.
Rusko skutečně ohlásilo požadavek, aby Ukrajina zrušila 11 bilaterálních protokolů pro přistoupení do WTO, které již podepsala.
Dokud Rusko, Ukrajina a Kazachstán nepřistoupí do WTO, stav obchodu v SNS se nezlepší.
Kdyby přestaly ,,spolupracovat" a začaly soutěžit, kdo bude ve WTO první, všechny tři země by mohly být členy do roka.
Nejhorším nápadem je měnová unie.
Všech dvanáct zemí SNS mělo měnovou unii v roce 1992 a 1993.
Slo o děsivou katastrofu, která skončila hyperinflací.
Zásadní problém byl ten, že každá země měla svou centrální banku, která vydávala rublové úvěry, protože žádná ze zemí nebyla ochotna akceptovat centrální - tedy ve výsledku ruskou - kontrolu nad vlastní monetární politikou.
Proč tuto katastrofu opakovat?
Žádná z politických okolností se nezměnila.
Žádná ze zemí SNS by nepřijala ruský monopol v oblasti emisí společné měny a bez centrálního monopolu na vydávání peněz nemůže měnová unie fungovat.
I kdyby měnová unie mohla technicky fungovat, dává z ekonomického hlediska jen málo smyslu, a to hned z několika důvodů:
Zaprvé by se měna měla vázat pouze na měnu se solidní historií stability, zatímco SNS zažila největší měnovou nestabilitu za posledních deset let;
Zadruhé by se měna měla fixovat jen na měnu, která je dominantní v zahraničním obchodě.
Rusko tvoří jen asi čtvrtinu zahraničního obratu Ukrajiny;
Za třetí, do měnové unie by se stát měl pouštět s velkou a rozrůzněnou ekonomikou a významnou finanční hloubkou.
Tyto ekonomiky jsou ovšem malé a ne příliš diverzifikované;
Za čtvrté, členové měnové unie by měli mít obdobnou hospodářskou strukturu nebo mít alespoň takové hospodářské cykly, které se pohybují souběžně.
Uvážíme-li ruskou závislost na vývozu ropy a zemního plynu a pozici Ukrajiny coby významného dovozce energií, je pravděpodobné, že hospodářské cykly těchto zemí se budou častěji míjet než prolínat.
Kdykoli by Rusko požadovalo devalvaci, jakmile klesnou ceny ropy, Ukrajina by mohla zvažovat revalvaci.
Krátce řečeno, neexistuje žádný z běžných předpokladů vzniku měnové unie a jediným vysvětlením se zdá být nostalgie po sovětské říši.
V posledních třech letech bylo hospodářsky úspěšné Rusko, Kazachstán i Ukrajina, neboť Rusko a Ukrajina oživovaly průměrným hospodářským růstem 6% a Kazachstán kolem 11%.
Jejich domácí hospodářské politiky se řídily rozumným tržním uvažováním.
Žádná ze zemí si nemůže dovolit zahrávat si v obchodní politice s ekonomickými nesmysly.
Zničí Putin sám sebe?
Se zatčením nejbohatšího člověka v zemi, ropného magnáta Michaila Chodorkovského, sklouzlo Rusko do hluboké politické krize.
Prezident Vladimír Putin nevědomky zvolil vabank hru o vítězství nad ropným oligarchou.
V sázce není nic menšího než křehká ruská demokracie.
Soudní žaloba proti Chodorkovskému se týká starých případů privatizace a daňových úniků.
Obvinění vznesená proti Chodorkovskému jsou ale stejně chatrná jako tendenční: zmiňovaná privatizační kauza už byla v minulosti mimosoudně urovnána a Chodorkovský využíval pouze takové postupy vyhýbání se daním, jež jsou v Rusku běžné - a jež byly soudně potvrzeny.
Putinovým skutečným problémem je to, že Chodorkovský je příliš mocný a nezávislý, než aby nebyl překážkou zúžené politiky, již si prezident přeje.
Během čtyř let u moci Putin rozvinul čtyři základní politické taktiky.
První tři - volnotržní reforma, zákonnost a pragmatická zahraniční politika - byly všeobecně přijaty s nadšením, zatímco čtvrtá - ,,řízená demokracie" - byla tolerována proto, že zajistila politickou stabilitu.
Teď ale hrozí, že ,,řízená demokracie" rozleptá všechny tři Putinovy předchozí úspěchy.
Chodorkovský je už čtvrtým významným podnikatelem, jemuž úřady znemožnily činnost.
Stát dále převzal čtyři nezávislé televizní kanály a ve významných médiích není dovoleno kritizovat Putina.
Kreml dostal pod kontrolu i hlavní agentury pro výzkum veřejného mínění.
Volby v regionech se pravidelně falšují, často diskvalifikací předních opozičních kandidátů.
Vzorec jasně prosvítá: systematické autoritářské úsilí je v plném proudu.
Ruští oligarchové jsou bezpochyby nepopulární a Chodorkovského zatčení si očividně kladlo za cíl zlepšit Putinovy vyhlídky v nadcházejících parlamentních a prezidentských volbách.
Ovšem ačkoliv Rusové nemají v oblibě silné jedince a v srdcích chovají předem poražené hrdiny a mučedníky, muž uvržený do žaláře už nevypadá nikterak mocně.
Uvězněním Chodorkovského úřady vystavily na odiv své zákonem neupravené a svévolné pravomoci takovým způsobem, že to vzbudilo obavy široké veřejnosti.
Dříve Putin záhadně přitahoval většinu Rusů.
Tím, že balancoval mezi členy někdejší KGB a podnikatelskými magnáty, zdálo se, že je nezávislý na obou.
Teď si všechny magnáty znepřátelil; dokonce se s nimi odmítá setkat.
Neočekávaně se zúžil na prezidenta z KGB a ohrožuje samotnou politickou stabilitu, jejíž zárukou chtěl být.
Putin dosud neustále hovořil o nezbytnosti právního řádu, ale ve svém televizním vystoupení z 27. října fakticky prohlásil, že podle něj mají vymahači zákonů přednost.
V Chodorkovského případu byly skutečně s lehkým srdcem opomenuty všechny procedurální požadavky.
Tak například, ačkoliv prokurátoři mají příslušné soudy pod kontrolou, nenamáhali se zajistit si k raziím a zatýkání v Jukosu potřebné soudní příkazy.
Pochopitelným závěrem, k němuž běžní Rusové docházejí, je, že v bezpečí nejsou vlastnická práva ani lidé.
Je pravděpodobné, že se zastaví nebo pozdrží investice.
Kdo může vyvézt kapitál, nebude se zdráhat.
Zdá se, že vznikající panika nepochybně utlumí dnešní silný růst.
Dopady zatčení Chodorkovského vnímá i zahraničí.
Světový tisk zaměřený na obchod bez obalu odsoudil chování ruských orgánů, obzvláště obstavení akcií Jukosu v hodnotě mnohokrát převyšující možné požadavky státu, což zavání vyvlastněním.
Své obavy vyslovily také zahraniční vlády.
Putin v jediném okamžiku ohrozil své významné úspěchy.
Upřímností vůči veřejnosti odhodil svou někdejší zdrženlivost a zbavil se možnosti couvnout.
Vzhledem k tomu, že viníci z KGB mlčí, většinou musí hovořit prezident, čímž se ještě více odhaluje.
Proč ale obhajoval zatčení v televizním prohlášení?
Proč odmítá schůzku s ruskou podnikatelskou elitou, když se setkává s představiteli zahraničních investičních bank?
Proč byly konfiskovány akcie a koncese Jukosu?
Několik týdnů před svým zatčením mi Chodorkovský řekl: ,,Když uvážím, kolik dělají chyb, nechápu, jak chtějí vyhrát."
Jeho slova zní prorocky.
Situace v Kremlu připomíná jaro roku 1996, kdy se málem chopila moci skupina mužů z KGB, vedená velitelem tělesné stráže prezidenta Borise Jelcina, generálem Alexandrem Koržakovem.
Oligarchové se ale zmobilizovali za Anatolijem Čubajsem, který Koržakova a jeho kroužek do června vypudil.
Ruští magnáti se opět sjednotili za Čubajsem.
Pokud si Putin chce zachránit kůži, musí jednat rychle a propustit své nejvyšší spolupracovníky z KGB, a to jak z Kremlu, tak z generální prokuratury.
Je poučné si připomenout, že v roce 1999 byli bývalý ministerský předseda Jevgenij Primakov a moskevský starosta Jurij Lužkov považováni za bezkonkurenční kandidáty na prezidenta.
Ale vzhledem k tomu, že si předcházeli ruská média, nebyli zvyklí na kritiku - a jakmile se objevila, byli bezmocní.
Tabuizace kritiky namířené proti Putinovi už ztratila moc.
Hlavní liberální strany - Svaz pravicových sil a Jabloko - na něj prudce útočí, zatímco strany bez vlastní tváře, které jej prý podporují, zmateně mlčí.
Předpokládá se, že jsou jen krůček od získání drtivé většiny hlasů v parlamentních volbách stanovených na 7. prosince, přesto by mohly utržit porážku jako Koržakov a jeho klika.
Tím, že si znepřátelil magnáty a že dovolil mazanému šéfovi prezidentské kanceláře Alexandru Vološinovi rezignovat, Putin se skutečně připravil o rozhodující voličský kapitál.
Jeho někdejší hlavní politický poradce jej dokonce obvinil z používání ,,stalinistických opatření".
Nedostojí-li Putin v nadcházejících parlamentních volbách vysokým očekáváním, může být v ohrožení jeho štěstěna pro prezidentské volby plánované na 14. března 2004.
Zatčením Chodorkovského prozradil Putin celému světu svou autoritářskou povahu.
Vyzval na souboj ruskou občanskou společnost i podnikatelskou elitu.
Nezbývá jim nic jiného než se bránit a jejich sílu nelze podceňovat.
Boj o ruskou demokracii se opět rozhořel.
Putinova poslední šance
Ruský prezident Vladimír Putin byl v prvním volebním období velice úspěšný v dosahování svých cílů.
Upevnil moc federální vlády a zároveň oslabil velké podniky, svobodná média, komunistickou stranu, liberální strany i občanskou společnost.
Uvnitř vlády zmáčkl oblastní gubernátory, obě komory parlamentu, ba i státní aparát a veškerou zákonodárnou, výkonnou i soudní moc koncentroval do svých rukou.
Zároveň si Rusko od Putinova nástupu k moci v roce 2000 zajistilo pevnou makroekonomickou stabilitu a stálý roční růst, dosahující průměrně 6,5%.
Želbohu, Putinův úspěch může vést k jeho pádu.
V prvním volebním období měl štěstí, neboť si uvědomoval hranice své moci.
Zdá se, že teď, opojen sledem politických triumfů, je přesvědčen, že se vymanil ze všech mezí.
To se ale nepoštěstí žádnému politikovi.
Putin porušuje příliš mnoho pravidel politiky a to nemůže dlouho trvat.
Tak například, Putin si žárlivě střeží moc, nedokáže pověřovat jiné a o všem chce rozhodovat sám.
Silného premiéra a vedoucího prezidentské kanceláře proto nahradil dvěma chabými muži.
Místo vytvoření silného vertikálního řízení tak svou vládu ochromil.
Jednou z příčin této krajní centralizace je to, že Putin nikomu nedůvěřuje.
Další příčinou je jeho zaujetí pro utajování.
Coby nefalšovaný příslušník tajné policie spoléhá na kroužek mužů z petrohradské KGB.
Skupinka jeho podpůrců se ze dne na den zmenšuje a poté, co zadusil nezávislá média, je čím dál hůře informovaný.
Vymahatelé zákona obyvatele zklamali.
Neměli žádné zpravodajské informace.
Policisté nechávali teroristy za úplatu projít.
Do Beslanu byly vyslány nejlepší ruské speciální jednotky, avšak nedostaly munici, neprůstřelné vesty, bojové plány ani operační rozkazy.
Školu nikdy od okolí neodřízly kordony.
Nakonec ji vzali útokem místní Osetinci s vlastními zbraněmi a s opovržením zavraždili několik příslušníků speciálních sil.
Je neuvěřitelné, že do Beslanu krátce po začátku obléhání přijeli ředitel Federální bezpečnostní služby (FSB) a ministr vnitra, ale nic neudělali.
Dva oblastní gubernátoři, jichž se věc týkala, přímo odmítli do Beslanu přijet.
Ostatně, nikdo z vlády nic neudělal.
Putin a jeho vláda prostě krizi v Beslanu ignorovali a omezovali mediální zpravodajství o ní.
Těžko si lze představit horší výkon vlády.
Kdysi byl vysmíván sovětský prezident Leonid Brežněv, že neusiluje o řešení problémů, ale jen o zatajování špatných zpráv.
Putin se dnes chová stejně.
Závěry, jež bychom měli z beslanského dramatu vyvodit, jsou jasné.
Je nezbytné přehodnotit čečenskou politiku.
Bezpečnostní síly je třeba pročistit a zavést v nich disciplinu.
Zbaveni míst by měli být neschopní ministři a gubernátoři a jejich úřady by měly získat více pravomocí.
Zapotřebí je otevřenějšího toku informací a méně nominací z řad KGB.
Putin si ovšem nic takového nepřeje.
Nedrží se základní poučky, že když slyším praštění dřeva, je na čase přestat si pod sebou řezat větev.
Ač nebyl propuštěn jediný úředník, kvůli důslednému zpravodajství byl zbaven funkce šéfredaktor Izvěstijí.
Obdobně platí, že nebyla učiněna žádná opatření proti přebujelé korupci v FSB.
Místo aby gubernátoři získali více pravomocí, Putin vznesl požadavek, aby je osobně jmenoval.
Putinovo vládnutí není jen autoritářské; je nefunkční.
Je příliš zkostnatělé a centralizované a nedokáže se vypořádat s krizemi.
Putin neřeší skutečné problémy, ale prosazuje svou osobní autoritářskou agendu.
Tento centralizovaný policejní stát se stěží stará o něco jiného než o vlastní hospodářskou a politickou moc.
Je těžké se zbavit dojmu, že Putinovi jde víc o hýčkání svých mužů z KGB než o boj proti terorismu.
Liberální hospodářské reformy poškozují jejich zájmy, a proto od nich bylo upuštěno.
Oranžová sametová revoluce
Ukrajinská „oranžová revoluce“ dosáhne vrcholu 26. prosince, kdy si premiér Viktor Janukovyč a bývalý premiér Viktor Juščenko zopakují druhé kolo prezidentských voleb.
Zdá se, že masivní volební podvod, který měl přinést vítězství Janukovyčovi a jenž vyhnal do kyjevských ulic statisíce Ukrajinců bránících svá práva, již nemá naději na úspěch.
To však ještě nezaručuje demokratickou budoucnost Ukrajiny.
Ta zažívá skutečnou liberální revoluci, která je blízkou příbuznou velkých evropských liberálních revolucí z roku 1848 a připomíná i pražskou sametovou revoluci z roku 1989.
Po pěti letech devítiprocentního průměrného hospodářského růstu se z kampaně nápadně vytratila ekonomická témata a také veškeré socialistické nebo i sociální požadavky. Ukrajinci nepožadují nic více – a nic méně – než demokracii, svobodu a vládu zákona.
Zdiskreditované volební výsledky naznačily, že země je geograficky i etnicky rozdělená, přičemž Juščenko drtivě zvítězil v sedmnácti západních a centrálních oblastech, zatímco Janukovyč dominoval v deseti oblastech na východě a jihu země. Velkou část rozdílů mezi oblastmi však lze vysvětlit spíše stupněm jejich demokracie a otevřenosti než etnickým charakterem.
Juščenko například ovládl několik rusky hovořících oblastí, zejména pak hlavní město Kyjev, zatímco Janukovyč získal největší podporu v autoritářském Doněcku a Luhansku nejdále na východ.
Juščenko moudře zdůrazňoval své odhodlání sjednotit zemi a používal slogan „Východ a západ pospolu!“.
Horníky z východu, které jejich projanukovyčtí nadřízení vysílali autobusem do Kyjeva, pak začali demonstranti záhy přesvědčovat o „oranžové“ věci a jejich dohlížitelé je rychle poslali zpátky domů.
Role byznysu je na obou stranách citelná.
Lidový žert praví, že jde o vzpouru milionářů proti miliardářům.
Janukovyčovu kandidaturu podporovaly tři dominantní podnikatelské klany s poměrně malým počtem spojenců, zatímco zbytek podnikatelské komunity – a dokonce i někteří miliardáři – v drtivé většině podporoval Juščenka.
Toto je vskutku buržoazní revoluce.
Ukrajinská revoluce i vysoký hospodářský růst jsou výsledkem zvyku prezidenta Leonida Kučmy hrát se všemi proti všem a ignorovat fair play.
Obyčejní Ukrajinci touží po právu a pořádku; podnikatelé si pak přejí, aby pro ně platila stejná pravidla hry jako pro lidi s největším majetkem a nejlepšími konexemi.
Juščenko si dává pozor, aby kritizoval „bandity“ a korupci, nikoliv oligarchy, protože ho menší oligarchové podporují.
Ani Juščenkova obezřetnost však Rusko nezviklala.
Jen málokdy zasahovala některá země do voleb v jiné zemi tak nevybíravým způsobem.
Juščenko ve své kampani tvrdí, že Kreml donutil ruské podniky přispět na Janukovyčovu kampaň 300 miliony dolarů.
Ukrajinský éter zaplavili ruští političtí poradci, kteří pomlouvali Juščenka hůře než kterýkoliv Ukrajinec.
A sám ruský prezident Vladimir Putin na Ukrajině dvakrát podpořil Janukovyče a dvakrát mu poblahopřál k vítězství ještě před zveřejněním zfalšovaných konečných výsledků.
Aktivismus Ruska je podivný.
Janukovyč je zastáncem ryze oligarchického státu obdobného typu, jaký Putin doma porazil, a dokonce obvinil Juščenka z toho, že rozprodal ukrajinské podniky ruským korporacím.
Putinovo chování lze pravděpodobně nejlépe vysvětlit tím, že dává přednost regionální hegemonii před demokracií. Stane-li se ukrajinský prezident mezinárodním vyvrhelem, bude se s prosbou o podporu moci obrátit pouze na Rusko, podobně jako běloruský prezident Alexandr Lukašenko.
Po tomto křiklavém ruském selhání však Putinova „řízená demokracie“ působí anachronisticky a Rusku hrozí, že se skutečná demokracie rozšíří dále na východ.
Ukrajinci vůbec poprvé překonali komplex mladšího bratra Ruska.
Nezbývá jim téměř nic jiného než se obrátit k Evropě a k Západu. Vývoz ukrajinské oceli zaznamenává díky poptávce z Číny konjunkturu, ale čínský hlad se nakonec nasytí a bude třeba hledat nové trhy.
Evropa je v tomto ohledu očividnou volbou, zatímco Rusko může nabídnout prakticky jen tvrdou konkurenci.
Stane-li se Ukrajina demokracií, nepochybně záhy nastolí vládu zákona.
Již dnes je tržní ekonomikou a rozhodně se nachází v Evropě.
Pro Evropskou unii by tak bylo hrozivým problémem nabízet jí cokoliv jiného než členství.
Přesto se stále může mnohé pokazit.
Nejočividnějším rizikem je možnost, že volby nedospějí k žádnému závěru nebo že bude Juščenkovi odepřena výkonná moc.
Podobný zmar si protrpěla v letech 1980-81 Solidarita v Polsku, kde komunistická vláda přetrvala ještě další desetiletí.
Naštěstí pro Ukrajinu jsou její podniky v soukromých rukou a celá podnikatelská sféra věří, že opakování voleb musí dospět k průkaznému výsledku.
Jinak by finanční destabilizace ohrozila majetky velmi bohatých.
Další nebezpečí se skrývá ve významné roli multimilionářů v revoluci.
Ti bezpochyby chtějí ovládnout nový kabinet a vzhledem ke svým impozantním řídicím a intelektuálním schopnostem jsou roztroušeni ve všech stranách.
Kdyby jim však bylo umožněno převzít otěže, mohla by se Ukrajina dočkat spíše přerozdělování majetku než skutečné reformy.
V ideálním případě by měl Juščenko sáhnout po nových profesionálech, kteří ještě nejsou prolezlí všudypřítomnou korupcí staré administrativy.
Starý režim navíc stále nezmizel.
Juščenko získal většinu v parlamentu, protože mnoho někdejších stoupenců starého režimu převléklo kabáty.
Takový pragmatismus je pochopitelný – předpokládá se, že plných 300 ze 450 poslanců jsou milionáři –, ale zároveň znamená, že tito lidé mohou změnit názor znovu.
Ukrajina potřebuje předčasné parlamentní volby, čehož je však z ústavního hlediska obtížné dosáhnout.
Juščenko byl mezitím donucen přijmout špatně postavenou politickou reformu plnou nástrah, ve vzduchu se vznáší ruská hrozba a Západ se s největší pravděpodobností bude chovat pasivně.
Juščenkův tábor si naštěstí uvědomuje, že času není nazbyt a má-li být využita největší příležitost, jakou kdy Ukrajina měla, je třeba jednat rychle.
Putinovo štěstí, Jelcinova smůla
Hvězdná hospodářská výkonnost Ruska však souvisí jen málo s Putinovou politikou a dosti významně s reformami, které přijal Jelcin.
Už do roku 1998 Rusko získalo kritické množství trhů a soukromých podniků, přičemž finanční krach onoho roku zapůsobil jako katarze a přiměl vládu k upuštění od podnikových dotací, o něž se opíral zničující rozpočtový deficit ve výši nějakých 9% HDP.
Navíc ceny ropy, jež se dříve propadly na 10 dolarů za barel, začaly stoupat až do stratosféry.
Celá cesta k úspěchu byla přichystaná už v roce 1999, rok před příchodem Putina na scénu.
Jistěže, Putina je třeba pochválit za zásadní hospodářské reformy během prvních tří let v úřadu.
Byl přijat nový daňový zákoník, s menším počtem daní a nižšími sazbami, zejména s 13% rovnou daní z příjmu.
Byl dokončen občanský zákoník, schválen nový celní zákoník a realizována zásadní reforma soudnictví.
Zároveň ovšem Putin systematicky potlačoval a potlačuje ruskou elementární demokracii, již Jelcin budoval.
Jeden televizní kanál za druhým pod různými záminkami převzal stát, stejně jako hlavní novinové tituly.
Opozičním kandidátům a stranám byla za sebemenší formální stížnost upřena registrace.
Falšování voleb se stalo pravidlem.
Mnozí význační Rusové byli nakloněni Pinochetovu modelu autoritářské politiky a liberální ekonomiky.
Sílící autoritářství ovšem dolehlo i na obchod.
V říjnu roku 2003 Putin zasáhl proti Michailu Chodorkovskému, výkonnému řediteli a majiteli ropné společnosti Jukos, nejhodnotnější ruské firmy, jenž byl uvržen do žaláře na základě pochybných obvinění z daňového podvodu poté, co podpořil Putinovy politické protivníky.
Putinovi společníci navíc toužili po majetku Jukosu, který prostřednictvím protiprávního zdanění konfiskovala státní ropná společnost Rosněfť, což Putinovu daňovou i soudní reformu rozervalo nadranc a vážně podkopalo vlastnická práva.
Putinovou hlavní hospodářskou politikou od roku 2003 vskutku je opětovné znárodňování.
Dobře fungující soukromé společnosti jsou více či méně nuceny k odprodeji do rukou státem ovládaných společností.
Gazprom za babku skupuje ropné (Sibněfť), plynárenské a elektrárenské společnosti, čímž posiluje svůj monopol.
To pak dává Gazpromu možnost zlepšovat svou ziskovost zvyšováním cen, navzdory stagnující produkci.
Ba teď když státní společnosti těží třetinu ruské ropy, poklesla celková produkce, neboť majitelé soukromých podniků – zdroj dynamiky v sektoru – se bojí investovat do nových kapacit.
Co se zahraničních investorů týče, Gazprom vytlačuje jak Shell, tak TNK-BP z jejich hlavních plynových polí v Rusku.
Mimo oblast ropy a plynu nedávno ruská agentura exportu zbraní Rosoboronexport převzala obří nefunkční sovětskou automobilku Avtovaz a ruskou velkofirmu produkující titan VSMPO-Avisma, zatímco veškerá produkce letounů byla koncentrována do jediné státní společnosti.
Vláda tomuto opětovnému znárodňování fandí, přestože ruský průmyslový růst srazilo z 8,3% v roce 2004 na 4% v posledních dvou letech.
Obdobně platí, že bankovní soustavě dominují neefektivní státní banky, jež jsou mnohem horší než soukromé banky třeba i v Kazachstánu nebo na Ukrajině.
Nepříliš ziskové státní Vněštorgbank se například zmocnila nákupní horečka, která kvalitu ruského bankovnictví dále zhoršuje.
Ruské ropné přebytky pohánějí skrze rostoucí investice hospodářský růst, který oživuje výstavbu a spotřebu, což zase přináší užitek maloobchodu a finančnictví.
Vzhledem k tomu, že osobní příjmy prudce stoupají, ubývá chudoby, přičemž 68% ruské mládeže ve studentských letech navštěvuje vysoké školy.
Další sociální ukazatele ovšem nejsou nijak působivé.
Průměrná délka života u mužů se drží na 59 letech.
Četnost vražd je za Putina ještě vyšší, než byla za Jelcina, stejně jako počet úmrtí při dopravních nehodách.
Žádná z velkých veřejných soustav – školství, zdravotnictví, armáda – nebyla reformována a režim prokazuje malý zájem tak učinit.
Místo toho pozornost Kremlu poutá ziskovost a hodnota společností s většinovým podílem státu, jež ovládá.
Nijak nepřekvapuje, že od doby, kdy Putin převzal moc po Jelcinovi, indikátory korupce rostou, zatímco ve většině postkomunistických zemích klesají.
Byť je korupce všudypřítomná, žádný vysoce postavený úředník nebyl dosud stíhán.
Putin a jeho přátelé z petrohradské KGB jsou na veškerém tomto bohatství bezpečně usazeni, díky své autoritářské vládě a moci nad všemi bezpečnostními orgány.
Takto mocný aparát nemůže odejít do penze a usadit se na dače jako Jelcin – to by nejprve musel všechno privatizovat –, což naznačuje, že Putin nemá jinou možnost než zůstat v úřadu, bez ohledu na to, co říká o neusilování o třetí prezidentské funkční období.
Pokud se však bude držet u moci navzdory ústavě, jeho popularita by se snadno mohla zhroutit, zejména proto, že jeho hospodářské politice se nedaří díky reformě, ale díky štěstí.
Putinomika
Na volbách do Dumy bylo ze všeho nejzvláštnější, že Putin ztratil nervy.
Přehnaně se ukazoval na veřejných vystoupeních, která působila agresivně, ale měla vágní obsah.
Brojil proti Západu a „chaosu“ 90. let, stejně jako v roce 1999 dštil síru na čečenské teroristy a v roce 2003 na oligarchy.
Kreml opustil demokratické procedury, když kontroloval, které strany smějí kandidovat a jací jsou jejich kandidáti, přičemž Putinovo Jednotné Rusko monopolizovalo mediální zpravodajství.
Opozičním aktivistům bylo bráněno ve většině předvolební kampaně, často byli zatýkáni a Kremlem kontrolované soudy zamítaly jejich stížnosti.
Lidé byli v masovém měřítku zastrašováni, aby volili Jednotné Rusko.
Nezávislým volebním pozorovatelům byla znemožněna činnost.
V důsledku toho nebyla nová Státní duma ani tak zvolena, jako spíše jmenována.
Postrádá legitimitu a její členové jsou neznámí.
Putinovu legitimitu však poskvrnily také všeprostupující podvody.
Jeho jediné „masové“ shromáždění v Moskvě nepřilákalo více než 5000 lidí.
Hlavní otázky proto nyní znějí, nakolik autoritativním se Putin stane a zda ho tato žalostná kampaň oslabí.
Putinovu politiku lze snadno pochopit, pokud si člověk uvědomí, že tento muž obvykle dělá opak toho, co říká.
Během svého prvního funkčního období se Putin jevil jako autoritativní reformátor, který provádí významné tržní reformy, jako bylo zavedení rovné třináctiprocentní daně z příjmu.
Ve druhém funkčním období však už byl Putin pouze autoritářem, jenž neuskutečňoval žádné hospodářské či sociální reformy, které by stály za řeč.
Vyvlastnění ropné společnosti Jukos, jejíž cena se odhaduje na 100 miliard dolarů, se stalo přelomovou událostí, po níž došlo k nárůstu korupce.
Putin vytvořil ryze osobní diktaturu.
Vládne prostřednictvím prezidentské administrativy a konkurujících si tajných policejních složek bez ideologie či strany.
Jednotné Rusko je v podstatě jen hromadou státních činitelů.
Z ostatních státních institucí vysál Putin většinu moci.
Osobní autoritářství málokdy přežije svého zakladatele.
Jelikož Putin vytvořil přehnaně centralizovaný režim, který bez něj nemůže přežít, musí setrvat ve funkci prezidenta.
Zákon zde má minimální význam a Putin může vždy nařídit Ústavnímu soudu, aby mu posvětil třetí funkční období.
Putinův režim lze popsat jako skupinu klanů skládajících se ze státem ovládaných korporací, jako jsou Gazprom, Rosněfť, Vněštorgbank, Rosoboronexport a Ruské dráhy, společně s bezpečnostními agenturami.
Tyto instituce kontrolují Putinovi kumpáni z KGB, obvykle pocházející z Petrohradu, a vyvádějí z nich obrovské provize.
Současně se Putin postaral o to, aby se navzájem nenáviděli, takže ho potřebují jako arbitra, případně jako kmotra.
Jeden z těchto dříve neznámých manažerů z řad KGB v senzačním rozhovoru zveřejněném před volbami v ruském listu Kommersant vysvětlil, jak tito lidé pomocí státního vydírání soukromých společností zajišťují „sametovou reprivatizaci“ v podobě státních razií proti firmám.
Podle Evropské banky pro obnovu a rozvoj se podíl HDP vytvářeného v soukromém sektoru za Putina snížil ze 70% na 65%.
Opětovné znárodňování prostřednictvím vydírání se pravděpodobně bude urychlovat.
Toto znovuznárodnění přitom není ospravedlňováno ideologicky, ale spíše cynicky: cílem je jednoduše vygenerovat korupční příjmy pro nejvyšší představitele Kremlu.
Ačkoliv ve většině států bývalého Sovětského svazu korupce klesá, v Rusku se od roku 2004 zvýšila a stala se racionalizovanější a koncentrovanější.
Žádný z Putinových pohlavárů z KGB nebyl nikdy zatčen, ba ani degradován.
Spolu s rostoucí dynamikou znovuznárodňování se změnila i veřejná ekonomická rétorika a stala se centrálně-plánovačskou.
Putin dnes dává přednost protekcionismu, státním zásahům a dotacím.
V této atmosféře nejsou žádné progresivní strukturální reformy pravděpodobné.
Rusko donedávna uskutečňovalo obdivuhodně konzervativní makroekonomickou politiku, když hromadilo obrovské přebytky v rozpočtu i na běžném účtu platební bilance.
Splatilo své zahraniční dluhy a vytvořilo rezervy v zahraničních měnách v hodnotě 450 miliard dolarů.
Před volbami do Dumy však Putin ohrozil i tento poslední ostrůvek zodpovědné hospodářské politiky.
Největší hospodářskou obavou Ruska je v současnosti rostoucí inflační tlak hnaný zejména cenami potravin.
Rostoucí ceny potravin jsou mezinárodním jevem a ruskou inflaci roztáčejí také vysoké přebytky na běžném účtu a příliv kapitálu.
Ruská vláda se však už nesnaží tyto faktory mírnit a místo toho dělá inflační politiku.
Monetární politika je v posledním roce uvolněná a před volbami do Dumy začala vláda lít obrovské sumy do důchodů a dalších sociálních dávek.
Není divu, že inflace vyskočila ze 7% na jaře na současných 11%, přičemž příští rok na jaře může dosáhnout 15%.
Monetární i fiskální politika by se přirozeně měly zpřísnit, avšak něco takového se provádí obtížně, když se Putin snaží nadbíhat občanům..
Mohl by liberalizovat směnný kurz a nechat ho plout vzhůru, ale on nedělá ani to.
Místo toho použil starou sovětskou taktiku a zavedl neformální kontroly cen, které v privatizované ekonomice nemohou mít dlouhého trvání.
Hospodářský růst Ruska stále táhnou zdravé tržní reformy provedené v 90. letech a během Putinova prvního funkčního období, společně s vysokými cenami ropy a plynu.
Růst se pravděpodobně hned tak nezastaví, avšak hospodářský úspěch Ruska je stále více odkázán nejen na to, že ceny ropy a plynu zůstanou vysoké, ale i na to, že budou nadále stoupat.
V souvislosti s hospodářskou politikou tedy hlavní otázka pro Putinovo třetí období zní, jak rychle se bude zhoršovat.
Putinovo poslední vzepjetí
Dvěma největšími otázkami bude v Bukurešti to, zda Albánii, Chorvatsko a Makedonii pozvat ke vstupu do NATO a zda Ukrajině a Gruzii nabídnout, aby si podaly přihlášky k zahájení takzvaných akčních plánů členství.
O těchto otázkách by neměl rozhodovat nikdo zvenčí, ale členové NATO.
V únoru 2007 Putin v protizápadní tirádě pronesené v Mnichově prohlásil: „Myslím, že je zřejmé, že rozšiřování NATO nemá žádný vztah k modernizaci samotné Aliance ani k zajišťování bezpečnosti v Evropě.
Právě naopak, představuje závažnou provokaci, která snižuje míru vzájemné důvěry.“
Putinovy názory na NATO jsou tedy jasné.
Na summitu vyvolá pohoršení snahou zastrašit shromážděné bývalé sovětské vazaly.
Takto agresivní přístup je pro zahraniční politiku země přínosem jen do určité míry – a Putin tuto míru už dávno překročil.
Zprvu jednal jako schopný diplomat a usmiřovatel, ale od svého mnichovského projevu začal sjednocovat Západ proti Rusku.
V proslovu připomínajícím ruské vítězství ve druhé světové válce Putin 9. května 2007 srovnal Spojené státy s nacistickým Německem: „Je naší povinností připomínat si, že příčiny každé války spočívají především v chybách a mylných odhadech mírové doby a že kořeny těchto příčin tkví v ideologii konfrontace a extremismu.
Připomínat si to dnes je tím důležitější, že těchto hrozeb neubývá, jen se proměňují a mění vzhled.
Tyto nové hrozby projevují právě tak jako za třetí říše totéž pohrdání lidským životem a tutéž ctižádost vybudovat výhradní diktát nad světem.“
Tak se seriózní politici nevyjadřují.
Takové je hartusení nemnoha přátel, již Putinovi zbývají – Huga Cháveze z Venezuely, Mahmúda Ahmadínedžáda z Íránu a Aljaksandra Lukašenky z Běloruska.
V Rusku roste povědomí o tom, že Putin urážkami a zastrašováním všech poškozuje ruské zájmy.
Dostává svou zemi do izolace mezi vyděděnce světa; a co je horší, získal jen málo.
Když se Putin stal v roce 2000 prezidentem, za svou zahraničněpolitickou prioritu označil vstup do Světové obchodní organizace.
V tom neuspěl, neboť podlehl přízemním ochranářským zájmům a zavedl embargo v oblasti dřeva proti Finsku a Švédsku a v oblasti ryb proti Norsku a různá zemědělská embarga proti Litvě, Ukrajině, Moldavsku, Gruzii a dalším zemím.
Ruská zahraniční politika hledí na zájmy státem ovládaných podniků, zejména Gazpromu, který s mnoha cizími státy a společnostmi uzavřel smlouvy o monopolních dodávkách.
Kilometr potrubí Gazpromu ale obvykle stojí třikrát víc než obdobné západní potrubí, a to kvůli „únikům“ (úplatkům a plýtvání).
Prvořadým účelem ruské zahraniční politiky se zdá být ždímání ruských státních společností ve prospěch kremelských úředníků.
Dodavatelům, již přerušují dodávky, nepředvídatelně zvyšují ceny, vyvlastňují konkurenty a nechávají produkci klesnout tak, jak učinil Gazprom a ostatní ruské státní společnosti, zákazníci ovšem nevěří.
Ruský export plynu do Evropy proto začal klesat.
Zřetelným záměrem Putinovy zahraniční politiky je také burcování populistického šovinismu.
Výpraskem cizincům sice může posilovat své autoritářské vládnutí, ale i to má svou cenu.
Ztrátu sympatií kvůli Putinově agresivní taktice nepociťují jen USA a Evropa, ale i všechny bývalé sovětské republiky.
Mnohé se snaží se před vrtošivými ruskými embargy ochránit – například hledáním alternativních energetických dodávek.
Rusko za Putina prokazatelně zlepšilo své vztahy s Čínou, ale za cenu uznání čínského nároku na dva velké sporné ostrovy, kvůli nimž obě země v roce 1969 vedly boje.
Putinovým zjevným cílem bylo zajistit finanční prostředky pro společnost Rosněfť na nákup ropného pole Jugansk, jež bylo součástí konfiskace Jukosu.
Čína je přesto vůči Putinovi obezřetná a vysílá vřelé signály lídrům bývalých sovětských republik, kupříkladu Juliji Tymošenkové na Ukrajinu.
Putinova zahraniční politika rozhořčuje také ruské nacionalisty, protože Rusku odcizuje bývalé sovětské republiky a oslabuje ruskou armádu.
Nacionalistická Rada pro národní strategii zveřejnila zničující zprávu o úpadku ruské armády za Putina.
Ruské vojenské nákupy se podle ní prudce snížily.
Od roku 2000 například byly pořízeny jen tři nové vojenské letouny.
Pravda, ceny výzbroje prudce stouply, ale jen proto že Putinovi přátelé z KGB, již si výrobu zbraní monopolizují, zcizili obrovské sumy peněz.
Navzdory tomuto propadu ve výdajích však Putina podle všeho ovládá posedlost dělat zbytečná a provokativní gesta, jako je obnovení přeletů jaderných bombardérů dlouhého doletu v blízkosti amerického pobřeží.
Na počátku 90. let minulého století mnozí lidé na Západě i v Rusku chtěli, aby se Rusko za podmínky, že se stane plnohodnotnou demokracií, stalo také plnohodnotným členem Evropské unie i NATO.
Západ bohužel tuto nabídku nikdy nepřednesl a ruská demokracie sešla z cesty.
Rusko by mělo dostat novou šanci, ale až po Putinově ochodu.
Rusko není nepřítelem Západu; tím je Vladimir Putin.
Ukrajinská závislost na dolaru
Ceny na Ukrajině začaly vystřelovat mimo kontrolu zhruba v době, kdy se loni v prosinci vrátila na post ministerské předsedkyně Julija Tymošenková.
Zlomyslní pozorovatelé naznačují, že nese vinu za prosazování populistických sociálních výdajů.
To ale není pravda.
Její vláda ve skutečnosti těsně před Novým rokem rozpočet zpřísnila .
Ba ministr financí Viktor Pynzenyk hlásí, že během prvního čtvrtletí roku 2008 stát zaznamenal rozpočtový přebytek ve výši 0,6% HDP.
To nijak nepřekvapuje, protože příjmy státu se s rostoucími cenami zvětšují, zatímco výdaje jsou do velké míry fixní.
Tymošenkové vláda ale skutečně odvedla slušnou fiskální práci.
Státní finance jsou všeobecně v dobrém stavu, přičemž státní dluh činí jen 11% HDP.
Podle Národní banky Ukrajiny (NBU) mezinárodní rezervy setrvale rostou a nyní dosahují 33 miliard dolarů.
Skutečnou příčinou ukrajinské inflace je to, že její měna, hřivna, zůstává zavěšená k americkému dolaru.
Když hodnota dolaru klesá, tak jako poslední dobou, mimořádně otevřená ekonomika Ukrajiny importuje inflaci.
V loňském roce se hodnota dolaru vůči euru, které je pro ukrajinský zahraniční obchod důležitější měnou, propadla o 12%.
Mezinárodní měnový fond vytrvale Ukrajinu upozorňoval, že zavěšení k dolaru by kvůli nadhodnocení nebo podhodnocení mohlo zapříčinit finanční krizi, a léta Ukrajinu vyzýval, aby svůj směnný kurz uvolnila.
To ale NBU odmítla – a z Ukrajiny tak udělala poslední zemi ve střední a východní Evropě, která svou měnu váže na dolar.
Vlivní ukrajinští průmyslníci politiku NBU zaměřenou na nízký směnný kurz chválili, neboť byli přesvědčeni, že zemi zajišťuje lepší konkurenční schopnost.
Přehlížejí ale skutečnost, že NBU může ovlivňovat jen nominální zhodnocování hřivny.
Náklady ale určuje reálná revalvace, která je součtem kurzových změn a inflace.
Zavěšení k dolaru rovněž přimělo NBU k uskutečňování uvolněné měnové politiky.
Současná ukrajinská refinanční sazba je 16% za rok, o 10% méně než inflace, což znamená, že Ukrajina má zápornou reálnou úrokovou míru ve výši 10% ročně.
Množství oběživa M3 na Ukrajině v důsledku toho loni vystřelilo o 52%, což naznačuje, že inflace brzy dosáhne 30%.
Vedení NBU si uvědomuje, že musí učinit opatření k potlačení inflace, ale neústupnost ohledně zavěšení k dolaru mu svazuje ruce, protože mu znemožňuje dostatečně zvýšit úrokové sazby.
Namísto toho se rozhodlo pro zpřísnění požadavků u povinných rezerv a fakticky přídělově hospodaří s úvěry, takže během mezinárodní finanční krize zavádí vnitrostátní omezení úvěrů, což pravděpodobně přivede některé středně velké banky k bankrotu kvůli problémům s likviditou.
Přídělový systém je vždycky horší než trhy.
Proč NBU na této zhoubné strategii lpí?
Jednou příčinou je nekompetentnost, ale rozhodujícím důvodem je pravděpodobně politika.
NBU je podřízena prezidentu Viktoru Juščenkovi, který sice jmenoval Tymošenkovou předsedkyní vlády, ale u něhož, zdá se, převažuje zájem ji politicky poškodit nad snahou přiškrtit inflaci.
Chyby v postupu NBU jsou tak zjevné, že bude nucena směnný kurz uvolnit, ale možná že tak učiní až příliš pozdě.
Ještě i teď, vprostřed inflační krize, chce NBU postupovat po malých krůčcích, očividně neschopná uvědomit si závažnost krize.
Je třeba, aby NBU ohlásila, že opouští svůj kurzový cíl a že ukončí intervence a přestane skupovat dolary na měnovém trhu.
Nechá-li NBU směnný kurz volně plavat, Ukrajinci zřejmě smění miliardy dolarů na hřivny, takže kurz hřivny poženou nahoru.
To by ukrajinskou inflaci ztlumilo, neboť NBU by mohla omezit peněžní nabídku prostřednictvím vyšších úrokových sazeb, nikoliv přídělovým systémem.
Času je málo.
Vynikající ekonom Rudi Dornbusch říkával, že finanční krize obvykle začíná mnohem později, než všichni očekávají, ale pak se vyvíjí rychleji, než si kdokoli umí představit.
Ukrajina je nad finanční propastí.
Juščenko a NBU stále ještě mohou konat, ale neučiní-li tak okamžitě, mohla by následovat drahá a zbytečná finanční krize.
Jako premiér Juščenko svou zemi na počátku roku 2000 před finančním krachem zachránil.
Blahobyt Ukrajiny se nesmí stát obětí jeho politické ctižádosti.
Návrat „siloviků“
Putinovo prohlášení přišlo jako blesk z čistého nebe.
O dva dny dříve dokončili zástupce Spojených států pro obchod Ron Kirk a komisařka Evropské unie pro obchod Catherine Ashtonová úspěšně rozhovory o přijetí Ruska do WTO s Putinovým prvním náměstkem Igorem Šuvalovem, ministrem financí Alexejem Kudrinem a ministryní hospodářství a rozvoje Elvirou Nabiullinovou.
A ještě 3. června deklaroval Putin, že si je jist „rychlým vstupem Ruska do WTO“.
Putinovo prohlášení zřejmě v nemenší míře překvapilo také vedoucí představitele Běloruska a Kazachstánu, zvláště když Rusko krátce předtím zakázalo v rámci protekcionistického opatření téměř všechen dovoz mléčných výrobků z Běloruska.
Po 16 letech jednání se zdálo, že má Rusko nakročeno ke vstupu do WTO během pár měsíců.
Zůstaly jen tři obtížné překážky.
Za prvé Ukrajina požaduje bilaterální protokol o přístupu na trhy, který by Rusko přinutil zrušit zhruba 100 obchodních sankcí, většinou v zemědělství.
Druhou překážkou jsou hraniční kontroly s Gruzií, což je převážně politické téma: jde o otázku, zda jsou Abcházie a Jižní Osetie nezávislé, jak tvrdí Rusko, anebo tvoří součást Gruzie, o čemž je přesvědčen zbytek světa.
A konečně EU trvá na tom, aby Rusko zrušilo plánovaná prohibitivní vývozní cla na dříví.
Pouze gruzínská otázka je skutečně závažná.
Celní unie s Běloruskem a Kazachstánem není alternativou ke vstupu Ruska do WTO.
Žádná skupina států zatím nevstoupila do WTO společně a podle šéfa této organizace Pascala Lamyho to není ani právně možné.
A zatímco byla navíc celní unie vyhlášena už v roce 1995, vytvořit ji lze nejdříve v červenci 2001, což se pravděpodobně nestane.
Rusko jako země, která vyváží převážně komodity, potřebuje WTO méně než výrobce typu Číny.
Přesto tvoří pětinu ruského vývozu kovy a chemické látky, které jsou citlivé na antidumpingová opatření.
Řada studií Světové banky i ruských institucí odhadla, že vstoupí-li Rusko do WTO, může na pět let zvýšit svůj hospodářský růst o 0,5-1 procentních bodů.
Členství je důležité také pro mezinárodní postavení Ruska.
To je jedinou zemí skupiny G-20 stojící mimo WTO, která představuje 96% světového obchodu.
Současně WTO reprezentuje určitou volbu hospodářské a politické strategie.
Než Putin v květnu 2008 odstoupil z funkce prezidenta, předložil svůj program „Rusko 2020“.
Jeho srdcem byla „strategie inovací“ založená na dalších tržních reformách a investicích do lidského kapitálu, což vedlo k ročnímu růstu ve výši 6-7%.
Soudě podle rétoriky sdílí tuto vizi i současný prezident Dmitrij Medveděv a jeho technokraté.
Putin a jeho siloviki (političtí spojenci, jejichž mocenskou základnu představuje bezpečnostní aparát) však podle všeho dávají přednost „strategii liknavosti“, což je nejhorší ze scénářů programu „Rusko 2020“.
Tato strategie se rovná státnímu kapitalismu, životu z energetického bohatství Ruska a nulové snaze omezit rozbujelou byrokracii a korupci v zemi.
Změnou kurzu ve vztahu k WTO se Putin znovu projevil jako vládce Ruska.
Totéž učinil loni v létě, když začal brojit proti úspěšné těžební a hutní společnosti Měčel a vyprovokoval válku v Gruzii.
Putinova špatná politická rozhodnutí v otázce finanční krize podkopala v průběhu zimy jeho moc.
Místo aby se postavil za ruské soukromé firmy, postaral se o zmražení domácí likvidity, což navzdory obrovským rezervám Ruska v zahraničních měnách vyvolalo v prvním čtvrtletí roku 2009 prudký pokles HDP o 9,5%.
Kormidla se ujali pragmatičtí demokraté, avšak protože následné zdvojnásobení cen ropy signalizuje, že nebezpečí pro ruskou ekonomiku je prozatím zažehnáno, vracejí se do čela siloviki .
Otázka zní, jaký bude jejich příští krok.
Význačný ruský vojenský analytik Pavel Felgenhauer neoblomně tvrdí, že jejich hlavním cílem je „doražení“ Gruzie a jejího prezidenta Michaila Saakašviliho, který se stále drží u moci a chová se vzdorovitě.
Gruzie nezískala žádnou vojenskou podporu a je v podstatě nebráněná.
Kreml pokračuje v propagandistické ofenzivě proti této zemi a vetoval prodloužení mandátu pozorovatelům Organizace spojených národů v Gruzii a Abcházii.
V oblasti probíhají velké ruské vojenské manévry Kavkaz 2009.
Po posledních takových manévrech, Kavkaz 2008, následovala invaze do Gruzie.
Během závěrečné fáze těchto manévrů, konkrétně ve dnech 6. až 8. července, se má americký prezident Barack Obama sejít v Moskvě se svým ruským protějškem Medveděvem.
Ten očividně doufá, že vstřícným postojem vylepší postavení Ruska i sebe samého ve světě. Siloviki však dávají přednost Rusku izolovanému a autoritářskému, v němž budou mít moc pevně ve svých rukou.
Kreml si přeje novou dohodu o kontrole strategických zbraní, přičemž siloviki po ničem netouží více.
Obamova administrativa doufala v konečný průlom v rozhovorech mezi Ruskem a WTO, avšak Putinovy kroky zničily vyhlídky na takový výsledek.
USA si rovněž přejí pokrok v otázce územní celistvosti postsovětských republik, jako je Gruzie, ovšem i to je nepravděpodobné.
Zdá se, že Putin či jeho spolupracovníci chystají Medveděvovi neúspěch, což naznačuje, že jejich žárlivost na prezidentovu omezenou moc je větší než jejich odhodlání hájit ruské národní zájmy.
Přesto stále existuje naděje, že se Putin setká s natolik negativní reakcí, že změní svůj postoj ke vstupu do WTO.
Po válce v Gruzii v srpnu 2008 koneckonců také přerušil přístupové rozhovory s WTO a letos na jaře je obnovil.
Pozápadněme černomořskou oblast
Krvavé ukončení krize kolem rukojmích zadržovaných ve školní budově v Severní Osetii i nedávné střety mezi vládními jednotkami a separatistickými silami v Gruzii znovu dostaly sužovanou černomořskou oblast na přední stránky novin.
Toto rostoucí násilí je zároveň budíčkem pro Západ - budíčkem, jenž zvýrazňuje potřebu nové euroatlantické strategie v životně důležitém regionu ležícím na křižovatce Evropy, Eurasie a Středního východu.
Černomořská oblast je totiž východní hranicí euroatlantického společenství se širším Středním východem.
Vzhledem k faktu, že Afghánistán, Irák a Írán figurují na čele seznamu strategických úkolů Západu, se ukotvení demokracie a bezpečnosti v těchto nových příhraničních zemích euroatlantického společenství stalo imperativem pro Spojené státy i EU.
Úspěch v této oblasti navíc může přinést ponaučení, jak napomoci skličujícímu procesu reforem a modernizace na širším Středním východě.
Gruzínská „růžová revoluce" loni v zimě ukázala, že vůle k radikálním reformám zde dnes existuje.
Vůbec poprvé některá země v oblasti doprovází své aspirace konkrétními kroky potřebnými k tomu, aby se stala životaschopným kandidátem eventuálního členství v euroatlantických institucích.
Návštěvník gruzínského hlavního města Tbilisi zde dnes vidí stejné odhodlání připojit se k Západu, jaké před desetiletím existovalo v pobaltských zemích.
Amerika a Evropa mají společný zájem na úspěchu tohoto snažení, zejména v době, kdy usilují o diverzifikaci dodávek energie s odklonem od ropy ze Saúdské Arábie a oblasti Perského zálivu.
Černomořský region se může stát klíčovou trasou pro ropu a zemní plyn bez visačky OPEC a Perského zálivu na evropské trhy a dále.
Dlouhodobá stabilita černomořské oblasti a její integrace se Západem mají proto klíčový význam pro dlouhodobou strategii energetické bezpečnosti členských zemí EU a NATO.
Ukotvit tyto země k Západu nebude snadné.
Zda budou konečným výsledkem lepší vztahy, anebo plné začlenění těchto států do EU a NATO, zůstává otevřenou otázkou.
Obě organizace jim však musí podat pomocnou ruku a tento proces by měl být chápán jako další fáze sestavování širší Evropy.
Jak by měla vypadat nová, smělá, ale realistická strategie přesahu pro černomořskou oblast?
Země tohoto regionu jsou očividně slabší a oproti předchozím kandidátům západní integrace mají ještě větší zpoždění.
Dobrou zprávou však je, že EU a NATO jsou dnes mnohem více schopny vyvinout ambiciózní strategii, než byly ve vztahu ke střední a východní Evropě před deseti lety.
Pokud se EU a NATO rozhodnou uvést do života smělou strategii pro tento region, pak budou moci využít již existujících nástrojů, koncepčního talentu a praktických zkušeností.
Již tři členské země NATO - Bulharsko, Rumunsko a Turecko - mají například hranici s Černým mořem.
Pokud jde o EU, pak je nejprve potřeba dovést k úspěšnému konci kandidaturu Rumunska a Bulharska a také vyřešit otázku turecké snahy o členství.
Evropská unie zahrnující Sofii a Bukurešť a úspěšně vyjednávající s Ankarou se ocitne v dobré pozici pro angažmá v širším regionu.
EU rovněž potřebuje vdechnout život své nové politice dobrého sousedství, zatímco NATO musí aplikovat nové mechanismy pro posílení vztahů s oblastí.
Je zapotřebí, aby obě organizace nepřemýšlely v horizontu sprintu na 100 či 200 metrů, nýbrž v řádu mnohem delší trati, možná i maratonu.
Pokud státy v černomořské oblasti přijmou tuto myšlenku za svou, pak může síť současných členských zemí EU a NATO postoupit o další krok kupředu s projekty a pomocí namířenou na podporu černomořské identity a komunity.
Nedávné události v Gruzii nám připomínají, že vyřešení „zmrzlých konfliktů" v oblasti - tzn. konfliktů v odtrženeckých regionech Jižní Osetie a Abcházie, v moldavském Podněstří a ázerbájdžánském Náhorním Karabachu - se musí stát prioritou.
Ve skutečnosti tyto konflikty vůbec zmrzlé nejsou; jsou to hnisající rány, které plodí korupci a organizovaný zločin.
Zatímco v samotných konfliktech jde o historické křivdy, vnější hráči - zejména Rusko - se podílejí na absenci jejich řešení, které je pro úspěšné reformy nezbytné.
Až dosud neučinila z těchto konfliktů svrchovanou prioritu Amerika ani Evropa.
Vyřešení těchto napůl spících válek vyžaduje stále intenzivnější politickou účast, ekonomickou angažovanost a ochotu poskytnout v případě potřeby západní mírové jednotky a pozorovatele.
Dlouhodobý mír a stabilita potřebné k prosazení hospodářských a politických reforem v oblasti však bude rovněž vyžadovat buďto změnu ruského chování, anebo snížení ruského vlivu.
Zkušenost z posledního desetiletí naznačuje, že nejlepším postupem bude možná politika intenzivního angažování Kremlu při současné ochraně stěžejních zájmů Západu.
Formulování nové euroatlantické strategie pro černomořskou oblast musí začít tím, že si demokracie v Severní Americe a Evropě uvědomí svůj morální a politický zájem na výsledku.
Projektování stability a bezpečnosti v těchto zemích je dalším logickým krokem při budování „celistvé a svobodné" Evropy a zabezpečování východní hranice euroatlantického společenství se Středním východem.
Tento úkol bude v příštím desetiletí stejně důležitý, jako byla v devadesátých letech integrace střední a východní Evropy do západních struktur.
Nový globální zelený úděl
Aniž by už beztak přetížené a vysílené globální hospodářství dále zatěžovaly, ekologické investice jsou přesně tím, co znovu dá lidem práci, rozproudí objednávky a napomůže obnově sil a zdraví ekonomik.
V minulosti se zájem o životní prostředí pokládal za luxus; dnes jde o nezbytnost – což je fakt, který si už sice někteří tvůrci ekonomiky uvědomují, ale zdaleka ne všichni.
Velkou část stimulačního balíčku prezidenta Baracka Obamy v hodnotě 825 miliard dolarů ve prospěch Spojených států tvoří podpora obnovitelné energie, zateplení milionu domů a zkvalitnění tamní neefektivní elektrické sítě.
Takové investice by mohly vytvořit odhadem pět milionů pracovních míst pro „zelené límečky“, stát se vzpruhou stavebnictví a projektové přípravy a vrátit Ameriku k neméně významné snaze potlačovat změnu klimatu a usilovat o energetickou bezpečnost.
Zeleného blýskání na lepší ekonomické časy si povšimla i Korejská republika, kde poprvé po více než pěti letech ubývá pracovních míst.
Vláda prezidenta Lee Myung-Baka plánuje, že investuje 38 miliard dolarů, aby zaměstnala lidi sanací čtyř hlavních řek a snižováním rizika katastrof výstavbou hrází a zařízení ke zpracování vod.
Mezi další prvky Leeova plánu patří budování přepravních sítí přívětivých k životnímu prostředí, například vysokorychlostních železnic a stovek kilometrů cyklostezek, a výroba elektřiny z odpadního metanu ze zavážkových skládek.
Balíček počítá také s investicemi do technologií hybridních vozidel.
Podobné balíčky „Nového zeleného údělu“ k oživení zaměstnanosti se teď připravují v Číně, Japonsku a ve Velké Británii.
V rozvojových zemích jsou neméně opodstatněné, co se týče pracovních míst, potírání chudoby a tvorby nových příležitostí v době, kdy komoditní ceny i vývozy obestírá čím dál větší nejistota.
V Jižní Africe se krize jako příležitosti chápe vládou zaštítěná iniciativa Working for Water , která zaměstnává přes 30 tisíc lidí, včetně žen, mladých lidí a postižených.
Země vynakládá zhruba 60 milionů dolarů ročně na boj proti nepůvodním invazním rostlinám, které ohrožují domorodou divočinu, zásoby vody, významné turistické destinace i zemědělskou půdu.
Tyto práce se budou rozšiřovat, protože víc než 40 milionů tun zavlečených invazních rostlin se bude sklízet jako palivo pro elektrárny.
Vznikne tak odhadem 500 megawattů elektrické energie, což se rovná 2% tamní spotřeby elektřiny, a dále také přes 5000 pracovních míst.
Je tedy jasné, že některé země dnes mají za to, že k nejlepším sázkám na oživení patří environmentální investice do infrastruktury, energetických soustav a ekosystémů.
Ostatní si možná nejsou jistí potenciální návratností investic do služeb ekosystémů, jako je zadržování uhlíku v lesích, nebo do obnovitelné energie pro 80% Afričanů, kteří mají přístup k elektřině.
Ještě další možná jednoduše nevědí, jak příkladu následovat.
Program Organizace spojených národů na ochranu životního prostředí (UNEP) svolal na počátek února některé z předních ekonomů do newyorského ústředí OSN.
Rozpracuje se Nový globální zelený úděl, šitý na míru různým národním neduhům, aby světovým lídrům a ministrům pomohl sestavit stimulační balíčky, které budou účinkovat na několika frontách.
Nový globální zelený úděl, zahájený UNEP v podobě koncepce v říjnu 2008, reaguje na současnou ekonomickou malátnost.
Kdyby se však tyto stimulační balíčky moudře vynaložily, mohly by vyvolat dalekosáhlé a transformační trendy a připravit půdu pro udržitelnější, naléhavě potřebnou zelenou ekonomiku pro jedenadvacáté století.
Biliony dolarů, které jsou nyní v pohotovosti, aby řešily současné strasti, společně s biliony dolarů, jež mají v záloze investoři, představují příležitost, jaká byla ještě před pouhými 12 měsíci nepředstavitelná: máme šanci otočit kormidlem směrem k účinnějšímu využívání zdrojů a důmyslnějšímu jednání, který může řešit problémy sahající od změny klimatu přes nedostatek přírodních zdrojů a vody až po úbytek druhové rozmanitosti.
Slepě pumpovat dnešní záchranné miliardy do starých průmyslových odvětví a vyčerpaných ekonomických modelů je vyhazování peněz a zadlužování se na úkor budoucnosti našich dětí.
Političtí předáci namísto toho musí těchto neočekávaných peněz využít k investicím do inovací, k propagaci udržitelných podniků a podpoře nových schémat slušné, dlouhodobé zaměstnanosti.
Diety na míru?
Po celý život jsme vystaveni účinkům složité směsice sloučenin obsažených v potravinách.
Spletité biochemické procesy vytahují z jídla energii a další užitečné složky, které nám umožňují růst a fungovat.
Dnes zjišťujeme, že naše zdraví ovlivňuje i řada sloučenin, které nám v minulosti připadaly nevýznamné.
Například lykopen obsažený v omáčkách z vařených rajčat může pomáhat při prevenci rakoviny prostaty.
Každý samozřejmě ví, že potraviny mohou mít na zdraví pozitivní i negativní dopad.
Strava možná nikdy nevyléčí žádnou konkrétní chorobu, ale jídelníček bohatý na ovoce a zeleninu, obilniny a rostlinné oleje nabízí ochranu před mnoha typy rakoviny, kardiovaskulárních onemocnění a dalších chorob spojovaných se stářím.
Problém pro vědce i spotřebitele představuje skutečnost, že přínos není u každého stejný.
Potřebujeme tedy porozumět otázce, jak to, co jíme, působí na naše tělo – nebo konkrétněji na naše geny –, a ovlivňuje tak naše zdraví.
Touto otázkou se zabývá obor zvaný nutrigenomika.
Dlouhodobým cílem nutrigenomiky je definovat, jak celé tělo reaguje na potraviny, s využitím takzvané „biologie systémů“.
Každá buňka v našem těle (s výjimkou zralých červených krvinek) – u dospělého člověka je jich asi 50 bilionů – obsahuje kopie naší DNA, které jsou pevně svinuté, takže vytvářejí 46 samostatných uzlíčků zvaných chromozomy.
Tyto chromozomy jsou uloženy v jádře buňky (nukleu) a tvoří 22 odpovídajících si párů, které jsou vždy složeny z jednoho chromozomu od každého z biologických rodičů, a navíc jeden chromozom X od matky a jeden chromozom X nebo Y od otce, přičemž kombinace XX z nás činí dívku a kombinace XY chlapce.
V DNA jsou uloženy informace, které jsou životně důležité pro růst, obnovu, nahrazování a správné fungování našich buněk.
Skládá se ze dvou šroubovic – vytvořených z fosfátu a cukru –, na něž jsou navěšeny čtyři jedinečné chemické sloučeniny (báze DNA).
Existují přibližně tři miliardy bází a posloupnost, v jaké se vyskytují, tvoří náš genetický kód neboli lidský genom.
Uvnitř genetického kódu existuje 30 000-40 000 vysoce organizovaných oblastí zvaných geny.
Ty představují základní jednotku dědičnosti, a nejste-li jednovaječné dvojče, pak kombinace genů zděděná po rodičích je jedinečná pouze pro vás.
Geny, které máte, vytvářejí váš genotyp.
Výsledný produkt, například barva očí, je pak vaším fenotypem.
Genotypizaci lze využít ke stanovení, které geny máte, ale nedokáže vždy předpovědět váš fenotyp.
Dědičnost některých vlastností včetně barvy očí je jednoduchá.
Většina fenotypů je však výsledkem složité mnohagenové interakce, prostředí a volby životního stylu.
Patří sem i riziko, že u vás propukne celá řada věkem podmíněných onemocnění.
Geny kódují proteiny, dělníky těla, kteří nevznikají přímo z DNA, protože nehovoří stejným jazykem.
Kyselina ribonukleová (RNA) se chová jako tlumočník v procesu zvaném transkripce (čtení genů).
Překlad z RNA vytváří trojrozměrné proteiny z kombinací 22 základních aminokyselin – ty jsou základní pouze proto, že je naše těla nedokážou vytvářet, a tak je musí získávat ze stravy.
Produkované proteiny, jejich množství a vlastnosti souhrnně vytvářejí proteom a jejich aktivita v kombinaci nebo v reakci na signály zevnitř či zvnějšku těla pak tvoří náš metabolismus.
Složitost nutrigenomiky je taková, že již není možné, aby nutriční vědci pracovali osamoceně.
Základní podmínkou pokroku jsou také expertizy v celé řadě odlišných oblasti – molekulární a buněčné biologii, matematice a statistice, výživě a dietologii, chemii potravin a společenských vědách.
Za tímto účelem se 22 předních skupin sjednotilo a vytvořilo Evropskou nutrigenomickou organizaci neboli NuGO.
Ta je financována Evropskou komisí a vůbec poprvé dává vědcům z organizací, které spolu obvykle soupeří o finance a nejlepší výzkumné pracovníky, skutečnou příležitost pracovat společně.
Obtíže vyplývající z profesního žargonu, organizační struktury a vzdálenosti jsou více než vyváženy přínosností integrace nutrigenomických zařízení a odborných poznatků, což zajišťuje kooperativní využití znalostí a jejich aplikaci v nutričním výzkumu.
Nutrigenomika není svatým grálem výživy, ale stejně tak není bezvýznamná pro všechny lidi s výjimkou ustrašené, ale zámožné hrstky osob, které si budou moci dovolit nové potravinové produkty, jakmile dorazí na trh.
Stanovení struktury DNA a sekvence lidského genomu vneslo revoluci do biologie a medicíny.
Vytvořilo nové specializace a prohloubilo naše chápání nemocí.
Jen zřídkakdy nám však tyto znalosti umožňují kontrolovat výsledek – prevenci namísto léčby.
Ani v jednadvacátém století nedokážeme popsat zdraví jinak než jako absenci nemoci.
Nové technologie dneška umožňují definovat zdraví prostřednictvím vzorců genového vyjádření, produkce proteinů a metabolické reakce.
Při aplikaci na výživu nám nutrigenomika umožní pochopit a – co je možná ještě důležitější – manipulovat s individuální reakcí na existující potraviny tak, aby to prospívalo našemu zdraví.
Pro některé lidi to bude znamenat nákladné genetické testování a diety na míru, ale pro většinu ostatních to bude znamenat realistické rady založené na viditelně doložitelných fenotypech – například na sklonu k přibírání na váze nebo na nesnášenlivosti či alergické reakci na určité druhy jídel.
Především je však nutrigenomika příslibem zajištění zdravé nezávislosti, ve kterou každý v pozdějších letech doufá.
Barak ranhojič
TEL AVIV: Drtivé vítězství předáka Strany práce, generála Ehuda Baraka v nedávných volbách 17. května, Izraeli přineslo nejen novou vládu a novou zahraniční politiku.
Znamená rovněž začátek nové éry v izraelské politické kultuře.
Tři roky vlády Benjamina Netanjahua byly poznamenány politikou konfrontace a animosity ve všech možných sférách politického života.
Bývalý ministerský předseda Netanjahu se zaměřil nejen na politiku maximální konfrontace s palestinským vedením s Jásirem Arafatem v jeho čele, ale rovněž pěstoval politiku konfrontace vnitřní – mezi religiózními a sekulárními Židy, mezi “starousedlíky” a nově příchozími ze zemí bývalého Sovětského svazu, mezi evropskými a blízkovýchodními Židy (tedy aškenázskými a sefardskými Židy).
Politika “rozděl a panuj” byla charakteristickým rysem Netanjahuova života i před tím, než se stal premiérem.
Coby vůdce nacionalistické strany Likudu, když byl v opozici vůči vládám premiérů Jiccaka Rabina a Shimona Perese, protestoval proti dohodám z Osla, které byly uzavřeny mezi vládou, vedenou Stranou práce a Organizací pro osvobození Palestiny (PLO), a jeho manévry měly ukázat Rabina i Perese jako velké zrádce, jakési místní ekvivalenty tak známých a strašných kolaborantů, jako byl Petain nebo Quisling.
Netanjahu stále živil tyto nálady až vytvořil takovou atmosféru konfrontace a nenávisti, že pravicový nacionalistický židovský student náboženství úkladně zavraždil ministerského předsedu Rabina, a to jen proto, že v jeho očích to byl zrádce, kdo se v Oslu vzdal části historické rodné země židovského národa ve prospěch “teroristické” PLO.
Když se pak Netanjahu stal ministerským předsedou, po volbách, jenž se uskutečnily šest měsíců po zavraždění generála Rabina, pokračoval ve své strategii odmítání a konfrontace.
Důsledkem tohoto počínání byla hluboká krize ve vztazích s Palestinci, ochlazování vztahů mezi Izraelem a jeho velkým strategickým partnerem, Spojenými státy, a nakonec i domácí klima hluboké nejednoty, etnického napětí a drsné vulgarizace snad všech politických diskusí.
Ehud Barak, vůdce Strany práce, je z jiného těsta.
Narodil se v kibuci a téměř celý svůj život sloužil v izraelské armádě, stal se velitelem štábu a rovněž jedním z nejčastěji vyznamenávaným vojákem.
Ale jako mnoho jiných izraelských vojenských velitelů – například Rabin byl stejný – jako voják je také velmi pragmatický a ví, kde jsou hranice jeho moci.
Když se stal vůdcem Strany práce, před méně než třemi roky, hned začal rozvíjet nový styl politiky: místo konfrontace dialog; místo odmítání politiku vstřícnosti.
Generál Barak vyhrál volby jako vůdce široké koalice vedené jeho vlastní Stranou práce, která ale také zahrnovala Stranu Gesher, reprezentující severoafrické židovské imigranty z řad dělníků, stejně jako Hnutí Meimad, reprezentující ortodoxní Židy.
Byla to tato koalice, založená na politice vstřícnosti, které Barak přinesl své velkolepé vítězství: zatímco Netanjahu v roce 1996 zvítězil jen s mizivou převahou 0,5%, Barak tentokrát vyhrál převahou okolo 10%.
Inu, mnoho ruských imigrantů volilo poprvé a volilo pro Stranu práce.
Jako ministerský předseda bude mít Barak před sebou velice obtížné úkoly: návrat k dohodám z Oslo, které byly historickým kompromisem mezi Izraelem a PLO; dojednání teritoriální dohody s Palestinci, jež budou muset vybalancovat jejich legitimní práva a Izraelské bezpečnostní zájmy; nenechat se vykolejit extrémistickými teroristy, jež útočí na mírový proces, který má nyní podporu velké většiny obou národů; nalézt vzájemně přijatelný klíč k řešení obtížného problému Jeruzaléma.
Z mezinárodního hlediska bude muset dostat izraelské hospodářství ze současné recese, z ekonomického poklesu, do kterého země upadla právě proto, že mírový proces uvízl na mrtvém bodě; tedy vedle absolutně nezvládnutého řízení ekonomiky po vedením Netanjahua.
Premiér Barak bude muset rovněž fungovat coby ranhojič: bude muset zhojit rány mezi Židy a Araby, stejně jako mezi Židy a Židy.
To nebude snadný úkol, a rychlá řešení neexistují.
Proto bude zapotřebí hodně trpělivosti a dostatek politické vůle, tolik nutné k překonání interních obtíží Izraele, i k narovnání jeho vztahů s Palestinci.
Syrská ruleta
JERUZALÉM: V důsledku parlamentních manévrů na půdě izraelského Knussetu a nedávných bojů v Libanonu byla mírová jednání mezi Sýrií a Izraelem odložena naneurčito.
Bezprostředně je neoživil ani jednostranný slib Izraele, že z jižního Libanonu stáhne během léta svá vojska.
Tyto náhlé zvraty jsou předzvěstí mnoha problémů.
Svědčí rovněž o povaze uzavřeného syrského režimu, který nikdy nepodstoupil nic, co by třeba jen vzdáleně připomínalo perestrojku.
Nejdůležitější skutečnost se nicméně nemění: po padesáti letech nepřátelství dala Sýrie znamení, že je připravena jít ve stopách Egypta, Jordánska a Organizace pro osvobození Palestiny a usilovat o usmíření se židovským státem.
Zdá se, že “damašský lev” (Asad znamená v arabštině “lev”) se konečně pokouší prolomit tradiční izolaci jeho země vůči ostatním státům regionu.
Prezidenta Háfize Asada tlačí k uzavření míru s Izraelem tři zásadní pohnutky.
Předně, rozpad sovětského bloku připravil Damašek o moskevský ochranný štít: pokud se Sýrie dostane s Izraelem do války a pokud v ní, jako dříve, ztratí stovky svých tanků a letadel, z Moskvy se dnes už nedočká automatické obnovy vojenského parku.
Stručně řečeno, Sýrie dnes nemá jinou vojenskou volbu.
Zadruhé, Sýrii se její izolace nelíbí – a to ani v arabském světě, ani na mezinárodní scéně.
Není divu, že vzhledem k tomu, že Egypt, Jordánsko a Palestinci jsou dnes s Izraelem v míru, se Asadovi příliš nezamlouvá představa, že by ho svět hodil do jednoho pytle s Bagdádem a Tripolisem.
A navíc všechny arabské země, které se s Izraelem usmířily, nyní profitují z výhodného poměru se Spojenými státy (to jest z ekonomické pomoci), zatímco Sýrie stále figuruje na americkém seznamu teroristických zemí.
Kolaps sovětské moci zde znovu odhaluje zranitelnost syrského režimu.
Když dokonce Asadovi spojenci v Teheránu hovoří o “dialogu civilizací” se západem, po damašských zádech musí lézt velice nepříjemný mráz.
V neposlední řadě je nad veškeré pochyby, že Asadova éra v Sýrii pomalu končí, i přesto, že Asad, již dlouhou dobu nemocný, přežil většinu svých sousedů.
Na pomyslný nástupnický trůn by po Asadovi měl usednout jeho syn Bišar.
Spojenectví mezi třemi pilíři státního zřízení – armádou, stranou Baas a alavitskými klany – se zdá být způsobilou zárukou hladké transformace.
Jaký lepší dar by mohl Asad-otec odkázat svému synovi než navrácení Golanských výšin?
Tyto události mají ohlas v Izraeli a naznačují, proč jsou vlády Rabina, Perese a nyní Baraka otevřeny rozumnému kompromisu v územní otázce Golanských vrchů.
Strategický význam této oblasti, odkud je dokonalý výhled na převážnou část severoizraelského kraje Galilea s městem Nazaretem, je zřejmý.
Poněvadž dnešní Sýrie, zbavená sovětské podpory, představuje pro Izrael menší hrozbu, může se Jeruzalém chovat pružněji než dříve, kdy Golanské vrchy představovaly val ochraňující Izrael nejen před Sýrií, ale před celým ležením, které se zdánlivě táhlo až k Vladivostoku.
Navzdory dnešním roztržkám tedy stále existuje nejen kontext, na nějž lze navázat jednáními, ale i politická vůle obou stran.
Jejich programy se ovšem podstatně liší: Sýrie se zaměřuje na symbolický význam navrácení Golan, Izrael požaduje přesně zakotvené záruky bezpečnosti jeho severovýchodní hranice a zastavení nájezdů hnutí hizbaláh z Libanonu, který je v podstatě syrským protektorátem.
Za vrácení Golanských výšin Izrael nechce jen jakýsi cár papíru s obvyklými frázemi o míru a spolužití.
Izrael požaduje hmatatelná a smlouvami podložená opatření, která skeptickou izraelskou veřejnost uspokojí, a která znemožní opětování projevů nepřátelskosti.
To prakticky znamená normalizaci vztahů: vzájemné uznání obou zemí, zavedení diplomatických vztahů v plném rozsahu, výměnu velvyslanců, otevření hranic, volný pohyb osob a zboží, umožnění hospodářské a vědecké spolupráce – a v neposlední řadě zavedení funkčního systému předběžného varování.
Právě tyto kroky, pro nezasvěcence nanejvýš rozumné, jsou pro uzavřený a klaustrofobní damašský režim zdrojem problémů.
Sýrie není zastáncem otevřených vztahů se svými bezprostředními sousedy: hranice s Irákem je už desítky let prakticky uzavřená, o hranici s Tureckem se vedou spory.
Izraelská “normalizace” je tak pro Sýrii naprosto nenormální.
Na izraelské straně číhá překážka jiného druhu. Totiž to, že podle zákona schváleného v posledních týdnech Netanjahuovy vlády (nedávno navíc ještě zpřísněného) musejí být veškeré teritoriální ústupky ratifikovány prostřednictvím veřejného referenda.
Izrael nemá s referendy pražádné zkušenosti, nehledě na to, že ratifikace mírové dohody prostřednictvím referenda je věc poměrně nevídaná.
Přesto se lze rozumně domnívat, že pokud Izrael se Sýrií nakonec dojde k dohodě, kterou potom schválí jak vláda, tak většina v Knessetu, bude dohoda schválena i referendem.
To je Barakův argument a je docela přesvědčivý.
Barakův úkol ovšem ztěžuje skutečnost, že v bolestech a nesnázích zrozená dohoda se Sýrií, nacházející se navíc pod Damoklovým mečem referenda, může zároveň znamenat vystěhování zhruba patnácti tisíc izraelských osadníků z Golan.
Nedávné demonstrace v Tel Avivu proti navrácení Golanských výšin Sýrii zahájily kampaň, která se bude snažit zastínit jednání s o to větší intenzitou, o kolik budou vyhlídky na úspěch izraelsko-syrských jednání zřetelnější.
Obě strany tedy diskutují za složitých podmínek a v polických souvislostech, kde hrozí, že se jednání zvrhnou v téměř byzantickou hru.
Politická vůle na obou stranách nicméně existuje, a tak je šance, že proces, který by jinak připomínal pokus o kvadraturu kruhu, má naději na úspěch.
Další evropské fiasko
JERUZALÉM: Evropská unie opět pohořela.
Není to dlouho, co v Kosovu a Bosně dokázala svou totální neschopnost zabránit válce v bezprostřední blízkosti srdce Evropy.
Dnes pro změnu není Evropská unie schopna náležitě reagovat na dění okolo Jörga Haidera.
Ve chvíli, kdy čtrnáct členských států EU zrušilo své nesmělé sankce, jež uvalily na Rakousko letos v únoru, se jakákoli slova o Evropě, jež by měla zastupovat jakési společenství hodnot, zdají prázdnější než kdy dřív.
V případě Bosny a Kosova Brusel předvedl, že je nanejvýš bezvýznamný a neschopný, jde-li o použití síly – či o hrozbu použití síly.
Oficiální dokumenty byly plné krásných slov a medových řečí – ale když byl ničen Vukovar, ostřelován Dubrovnik, několik let obléháno Sarajevo a když došlo k otřesným hromadným vraždám ve Srebrenici – jediné, čeho byla Evropská unie schopna, byla právě slova licoměrného rozhořčení.
Lze namítnout, že Evropská unie přece není vojenská aliance.
A přece se nakonec ukázalo, že pravdu měl Machiavelli – zrovna on –, když tvrdil, že proroci musejí být ozbrojeni, chtějí-li být účinní: bez výzbroje Severoatlantické aliance by morální imperativ nedopustit v Evropě další genocidu nikdy nezaúčinkoval.
A Evropská unie dále jen plodila slova.
Když však přišla řada na Rakousko, měl Brusel – a celé politické pásmo, které je Bruselem představováno – najednou pocit, že vzhledem k tomu, že nejde o vojenskou, nýbrž čistě politickou a morální situaci, mohl by předvést, že také umí být učinný.
Ale běda! – dopadl stejně zle jako Liga národů ve třicátých letech
Podívejme se na tento problém zblízka: v srdci Evropy – a v zemi zatížené politickými ideologiemi, jež daly vzniknout Hitlerovi, také Rakušanovi – obnovil Jörg Haider a jeho strana politickou řeč xenofobie, rasismu a hluboké zášti vůči cizincům.
Je pravda, že v demokracii bývá těžké skloubit lidská práva se svobodou projevu: je to ožehavý problém, pro který neexistuje snadná odpověď na právní ani ústavní úrovni.
Problém to však není právní či ústavní, nýbrž politický.
Demokratické strany, jež chtějí ochraňovat demokracii a lidská práva, si uvědomily, že nejúčinnější cestou, jak se postavit rasistickým a xenofobním stranám, je vytlačit je na okraj, vyloučit je z veřejného života a nikdy se k nim nechovat jako k potenciálním partnerům ve vládě.
Rakušané mají pravdu, že podobné strany, jako je ta Haiderova, existují i jinde v Evropě – v Británii, ve Francii, dokonce v některých skandinávských zemích.
Jenže politický projev demokratických stran oněch zemí tyto rasistické skupiny a strany vyobcoval na samý kraj společnosti: britská Konzervativní strana nikdy nevstoupila do aliance s Britskou národní frontou; totéž platí pro Francii, kde konzervativci dokonce sesadili z funkcí několik místních stranických představitelů, kteří osnovali regionální koalice se zástupci Le Penovy strany.
A to právě rakouská konzervativní Lidová strana pod vedením Wolfganga Schlüssela neudělala.
Když se po volbách měla rozhodnout pro koalici se sociálními demokraty nebo s Haiderovou Stranou svobodných, rozhodla se pro faustovskou úmluvu s Haiderem.
Možná měla Schlüsselova strana dobrý politický důvod nevstoupit do koalice se sociálními demokraty (Schlüssel by se tak například nestal kancléřem).
Existují ale jisté základní hodnoty, jež by vždy měly zvítězit nad čistou taktikou a jež měly Schlüsselovi a jeho straně zabránit, aby se přidala na stranu Haidera.
Právě tato morální slepota Schlüssela a jeho strany vyvolala reakci ostatních čtrnácti států Evropské unie.
Lze namítnout, že bilaterální sankce, které čtrnáctka na Rakousko uvalila, byly neadekvátní a navíc neúčinné.
Tak otázka ale nestojí. V současné chvíli jde především o to, co Evropská unie, oddaná věci demokracie a lidských práv, udělá teď.
Řekněme si to na rovinu: pokračující účast Haiderovy strany ve vládnoucí koalici evropské země je zhola nepřípustné.
Jazyk, který Haider a další členové jeho strany v minulosti používali a dosud používají, zavání stejným rasistickým a antisemitistickým projevem, z něhož se zrodil nacismus: konkrétně v rakouském kontextu je vášnivě protislovanský a protiturecký.
Přestože je Haider dostatečně opatrný a neříká nic, co by se dalo interpretovat jako projev antisemitismu, jeho chvála udatnosti a cti veteránů Waffen-SS a poznámky o nacistických koncentračních táborech jasně svědčí o jeho ideologickém zázemí.
Haider a jeho strana si nezaslouží nic jiného než politickou izolaci a vyloučení ze společnosti.
Země EU již dvakrát neuspěly v pokusu na tuto výzvu odpovědět: poprvé když se pro sankce rozhodly, podruhé když je zrušily.
Co má Brusel dělat?
Dělat to, co dělal doposud, chrlit nekonečné haldy dokumentů psaných byrokratickou hatmatilkou, možná taky dále zdarma radit Izraelcům a Palestincům, jak se vyrovnat se vzájemnými odlišnostmi?
Jakpak se asi hezky evropsky řekne „chucpa“?
Bližší košile než kabát.
V době, kdy se Evropská unie nachází na startu ambiciózního projektu svého rozšíření, v němž se novými členy Unie má stát několik slovanských a východoevropských zemí, je tolerování rasistické a xenofobní strany v rakouské vládě – či kdekoli jinde v rámci EU – trvalou připomínkou morálního bankrotu ideje evropského sjednocení.
Po zkušenostech ze třicátých a čtyřicátých let by se snad dalo čekat, že evropské země budou jazyk, který používá Haider a jeho strana, brát mnohem vážněji.
Toto očekávání představuje pro vedoucí evropské představitele novou výzvu. Doufejme, že pod francouzským předsednictvím a v souladu s tradicemi osvícenství, jež jsou tolik ústřední pro francouzský a evropský diskurz, bude brzy nalezena rázná a účinná odpověď.
Není to válka civilizací
Přesněji řečeno, nebude to nová válka.
Terorismus jako politický nástroj existuje na Středním Východě už dlouhá léta a byl použit nejenom proti Izraeli či Spojeným státům.
Byli to například syrští agenti, kdo v roce 1982 zavraždili čerstvě zvoleného libanonského prezidenta Bešíra Džamáíla.
V Turecku působí už celé desítky let kurdští teroristé. V Egyptě spáchali islámští teroristé v roce 1981 atentát na prezidenta Anwara Sádáta a později se pokusili zavraždit i prezidenta Mubaraka.
Není to boj proti západnímu imperialismu či globalizaci.
Není to ani reakce na dramatický mrtvý bod jednání mezi Izraelci a Palestinci: některé teroristické útoky Usámy bin Ládina v polovině 90. let se totiž odehrály během izraelsko-palestinských „líbánků“ po dohodách z Osla v roce 1993.
Jsme spíše svědky mnohem závažnějšího jevu, který je stejně kulturní jako politický a ekonomický.
Islám jako náboženství umí být tolerantní i povýšenecký – stejně jako jeho bratr, křesťanství.
V extrémním islámu však existuje odnož, která v moderním světě – vlastně v celém osvíceneckém projektu – vidí svého úhlavního nepřítele.
Demokracie, rovnost, politický liberalismus, odluka státu a církve, rovnost pohlaví, sekularismus jsou pro ni všechno dílem ďábla.
Podobně jako münsterští novokřtěnci také oni se považují za Boží vyslance ve světě zkaženém hříchy materialismu a bezvěrectví.
Pro lidi jako je bin Ládin – a všechno nasvědčuje tomu, že za terorem v New Yorku a Washingtonu stojí právě jeho verze islámského fundamentalismu – je dokonce saúdská monarchie ďábelská, protože umožnila přítomnost amerických vojsk na Středním Východě.
Arabské státy dlouhá léta některé odrůdy tohoto terorismu mlčky podporovaly.
Také některé evropské státy – z důvodů pramenících ze samé hloubky Machiavelliho raison d’état – někdy přivíraly oči nad teroristickým chováním.
Sýrie – hlavní zdroj státem podporovaného terorismu – má teď prý dokonce kandidovat na křeslo v Radě bezpečnosti.
Ale ve světle toho, že ani za války proti nacismu a fašismu nemohla existovat morální neutralita, koalice, jíž se Američané dnes snaží vytvořit, bude vycházet ze základního předpokladu, že má-li být válka proti terorismu skutečná a účinná, je třeba skoncovat s tolerováním režimů, které podporují terorismus.
Někteří teroristé jsou motivováni bezpochyby legitimními zájmy a legitimními křivdami (například Kurdové či Palestinci).
Jenže legitimní cíle ještě nelegitimizují zlé prostředky.
Terorismus 70. a 80. let – únosy letadel, atentát na izraelské sportovce na olympiádě v Mnichově v roce 1972 – se přeměnil v islámem inspirovaný sebevražedný terorismus Palestinců a konečně v obraz biblické zkázy, jehož jsme dnes svědky v New Yorku a Washingtonu.
Válka, jež je před námi, bude těžká.
Válka proti Iráku ani „virtuální“ válka bez obětí, kterou NATO vedlo na kosovské obloze, zde nemůže sloužit příkladem.
Příliš dlouho nám namlouvali, že válka proti terorismu je věcí politiky – že cestou, jak přemoci fanatické teroristy, je vyšetřovat a stavět před soud, a nikoli nesmlouvavý a neúnavný ozbrojený boj.
Těmto falešným představám musel nakonec brutálně učinit přítrž masakr ve Světovém obchodním středisku a v Pentagonu.
V této chvíli pro tento boj neexistuje žádná strategie.
Ta se však brzy najde.
Horší, ba tragické by bylo, kdyby se tento boj proti terorismu stal válkou civilizací, válkou Západu proti islámu.
Neboť pohled teroristů na islám je pohled zvrácený.
Napomahači terorismu by však měli být, a podle všeho budou, souzeni se stejnou přísností jako teroristé sami.
To je jediný způsob, jak vyhrát tuto jejich válku proti světu osvícenectví, proti modernímu světu, který se rozprostírá po všech světadílech a, ano, který přijímá za své všechny víry světa.
Jak zamířit na Irák
Na probíhající debatě o politice vůči Iráku jsou zajímavé dvě extrémní alternativy: buď rozšířit vojenskou kampaň proti terorismu i na Irák, anebo pokračovat ve stávajícím rozpačitém přístupu k této zemi.
Nic neřešící jednání o revizi sankcí OSN vůči Iráku jsou jen obměnou druhé alternativy - tedy přešlapování na jednom místě.
Nicméně obě alternativy jsou nepřijatelné.
Pozemní válka proti Iráku - dotažení nedokončeného díla z války v Perském zálivu v roce 1991 - s sebou ovšem nese obrovské riziko.
Arabské země, už teď sporní spojenci ve válce proti muslimům v Afghánistánu, budou ještě mnohem méně spolehlivými spojenci ve válce proti Arabům.
Evropa, natož pak Rusko, se zřejmě bude držet zpátky.
Perspektiva vojenského zásahu je malá.
Ovšem pokračovat ve stávajícím přístupu je rovněž problematické.
To totiž znamená, že obyvatelé Iráku budou dále strádat - jak Saddámovými krutostmi, tak následky sankcí, jejichž příčinou je to, že Saddám je v zemi stále u moci.
Nezměněným přístupem jako by svět navíc dával budoucím teroristům na srozuměnou, že se jim za jejich vraždění nemůže nic stát.
Neschopnost Spojených států rázně odpovědět na útoky na jejich ambasády ve východní Africe a na vojenskou loď USS Cole bezpochyby přispěla k neohroženosti, s níž byly vykonány útoky z 11. září.
Každopádně však existují další možnosti a budou-li náležitě skloubeny, mohly by přispět ke svržení Saddáma Husajna bez nutnosti otevřené vojenské akce.
V prvé řadě je třeba podporovat Saddámovy protivníky.
Těmi samozřejmě nemyslím vytahovačnou, přitom ale naprosto neefektivní iráckou opozici.
Místními sílami, jež je třeba podpořit - týmy ze zvláštních jednotek, zbraněmi a školením -, jsou vůdci jižních šíitů a Kurdů ze severu.
V druhém případě již dokonce pro podporu existuje infrastruktura, ačkoli během Clinotonovy vlády byla částečně zrušena.
Na šíitském jihu, který se dosud vzpamatovává z brutálního potlačení neblahé vzpoury z roku 1991, je třeba získat kontakty a vybudovat sítě.
Írán - země paradoxů
Írán oslavuje třiadvacáté výročí své Islámské revoluce nostalgickými výpady proti ,,velkému Satanovi Americe``.
Zčásti díky tomu, že americký prezident Bush označil Írán za součást ,,osy zla``, která podporuje terorismus a produkci zbraní masového ničení. Avsak pod povrchem už Írán dávno není státem Ajatolláha Chomejního a islámského práva saríi.
Pravda, Írán si zasluhuje označení regionálního, a dost možná globálního zdroje nestability: jeho podpora libanonského fundamentalistického hnutí Hizballáh s úspěchem podkopává už beztak mizivou naději na palestinsko-izraelské usmíření.
Vnitřní vývoj Íránu je ovsem komplexní a démonizace islámské republiky mu rozhodně neprospívá.
Stejně nedobré je rovněž dělit Íránce na ,,konzervativce`` a ,,reformátory``.
Írán je v mnoha ohledech možná nejzajímavějsí zemí v regionu. Má totiž největsí sance dospět - nikoli k demokraci v západním slova smyslu - ale k větsí otevřenosti a liberalizaci.
Paradoxem je, tento jeho potenciál vychází z jeho ideologie islámského státu.
Po prvních neklidných a násilných letech íránské revoluce přisly roky pozoruhodného pokroku.
Například:
§ Volby jsou omezeny islámskou ideologií, přičemž vsichni kandidáti musí před oficiální kandidaturou získat oficiální souhlas nejvyssí islámské autority v zemi.
Navzdory těmto omezením jsou zdejsí volby prudkým střetem mezi různými skupinami a interpretacemi.
§ Ženy mají volební právo a mohou se aktivně účastnit veřejného politického života.
Vseobecný obrázek íránských žen utlačovaných za jejich černými čádory je navíc poněkud složitějsí, než se na první pohled zdá.
Například v medicíně: vzhledem k tomu, že lékaři nemohou kvůli přísným islámským právním předpisům osetřovat ženy, podporuje vláda vzdělávání lékařek.
Dnes je v Íránu mnohem více žen-lékařek než za vlády sáha a počet úmrtí žen při porodu patří mezi nejnižsí v regionu.
Vláda rovněž zavedla velice proaktivní program rodičovského plánování a nalezla přitom způsob, jak jej legitimizovat v islámském kontextu. Tvrdí, že ,,chceme vzdělané islámské rodiny, ne jen velké islámské rodiny``.
Co do míry porodnosti je Írán ve svém regionu na jednom z posledních míst.
§ Protože parlamentní i prezidentské volby probíhají jako souboj kandidátů, mají svůj smysl.
Je například jasné, že prezident Chatámí porazil kandidáta vládnoucích vrstev díky podpoře žen a mladých lidí.
Nic podobného v žádné jiné arabské zemi není: v Egyptě či Sýrii (ale i v Bělorusku) je vesměs vždy jediný kandidát, který získá 97-98 procent vsech hlasů.
§ V Madžlisu, íránském parlamentu, se doopravdy diskutuje a hlasování nikdy není jednohlasné, na rozdíl od parlamentní ,,habaďúry`` a ohánění se razítky po egyptsku či syrsku.
Na politiku vůči Íránu mají tyto jemné odlisnosti reálný dopad: jak nedávno poznamenal jeden íránský politolog na semináři v Německu, mladí Íránci se přese vsechno cítí být muslimy a Írán se tak nikdy nestane světským státem.
Íránská mládež přitom islám vnímá jako součást své íránské identity, zatímco starsí duchovní v islámu vidí univerzální revoluční identitu.
Podle íránského politologa jsou tito mladí lidé předevsím íránskými nacionalisty a nejraději by se zcela distancovali od středovýchodní politiky a zvlástě pak od arabsko-izraelského konfliktu.
Palestince chtějí samozřejmě dále slovně podporovat, ale není to jejich politickou prioritou.
Stručně vzato předkládá Írán komplexní, a někdy matoucí obrázek.
Jenže každý, kdo něco málo ví o evropských dějinách, zde okamžitě nalezne paralelu: kalvinisty a puritánskou revoluci.
Ženevstí kalvinisté a Cromwellovi puritáni byli - stejně jako teheránstí mullahové - bibliocentričtí; Písmo svaté pro ně bylo vzorem ideální společnosti.
Jejich společnost měla být puritánská, střídmá, nesmířlivá a její zákony měly potírat přehnanou chamtivost a luxus.
A protože vycházela z patriarchálních rodinných struktur, byla rovněž antifeministická.
Poněvadž kalvinisté nepřijali hierarchii církve, postavili svou legitimnost - podobně jako íránstí síité, kteří se oddělili od větsinového sunnitského univerzalismu - na společenství věřících a zavedli volby.
Ale ve chvíli, kdy na scénu přichází volby, přicházejí na řadu také jiné, legitimní způsoby interpretace Bible.
Vzniká tak mechanismus účasti, kontroly, nesouhlasu (jakkoli omezeného) a spolu s nimi nové strategie, jak legitimizovat změny v tradičním kontextu.
Kalvínova Ženeva - autokratická teokracie, více podobná Teheránu než kterémukoli jinému režimu - se nakonec, prostřednictvím anglického puritanismu, vyvinula v moderní parlamentní zřízení.
Uvědomme si také, že v Británii až do 20. let 19. století mohli být do parlamentu voleni jen členové anglikánské církve.
Půjde síitský Írán podobnou cestou jako evropstí kalvinisté?
Jisté není nic, ale ona paralela je naprosto pozoruhodná.
Neboť přestože někteří íránstí vůdci opravdu mají prsty v terorismu, je celkový obrázek mnohem komplexnějsí, mnohem zajímavějsí - a dost možná i mnohem slibnějsí, než jak naznačila řeč amerického prezidenta Bushe.
Srebrenica je morální skvrnou na pověsti OSN a vojenských sil jí podporovaných a ponaučením, na něž bychom neměli v budoucnu zapomínat.
Ve Srebrenici by se byl Pilát Pontský cítil bez viny: o lidství zde byla opět jednou nouze.
Saúdský protektorát pro Palestince
Blízkovýchodní vůdci, Husním Mubarakem počínaje a Arielem Saronem konče, míří do Washingtonu a diskutují tam o znovuzahájení mírového procesu.
Prezident Bush mluví o palestinském státu a reformě Palestinské samosprávy, ale konkrétní recept (zatím) sám nemá.
Slomo Avineri, někdejší generální ředitel izraelského ministerstva zahraničních věcí, ve svém článku předkládá zbrusu nový přístup, jak obou cílů dosáhnout.
Blízký východ je v zajetí dvou protichůdných potřeb.
Palestinci musí znovu vybudovat politické struktury, které Izrael při svých nedávných útocích na Západní břeh téměř zcela zničil.
Přitom je ovšem jasné, že Palestinci nebudou schopni vytvořit politické zřízení, které by nebylo poskvrněno terorismem a poznamenáno ideologií, která vehementně odmítá právo Izraele na existenci.
Po dohodách z Osla, které byly uzavřeny před deseti lety, zastánci mírového procesu z Izraele i odjinud doufali, že Organizace za osvobození Palestiny (OOP) - ozbrojené národní osvobozenecké hnutí hluboce propletené s terorismem - se přemění v odpovědnou a životaschopnou politickou strukturu.
Jen v tom případě by totiž nezávislý palestinský stát mohl vedle Izraele existovat v míru.
Když takovou proměnou dokázal projít jihoafrický Africký národní kongres (ANC), proč ne Palestinci?
Vyhlídka, že by se Jásir Arafat mohl stát palestinským Nelsonem Mandelou, dodala naděje i těm Izraelcům, kteří o úspěchu procesu zahájeného v Oslu pochybovali.
Všechno bylo nakonec jinak.
V roce 2000, kdy na schůzce v Camp Davidu a ještě později v Egyptě odmítl návrhy tehdejšího amerického prezidenta Clintona a tehdejšího izraelského premiéra Baraka, propásl Arafat historickou příležitost dosáhnout vzniku palestinského státu.
Místo toho zahájil ozbrojenou intifadu, v jejímž rámci soupeřící palestinské domobrany rozpoutaly teroristické a sebevražedné útoky proti izraelským civilním cílům - a to nejen v okupovaných teritoriích, ale i v Jeruzalémě, Tel Avivu, Haifě, Hadeře, Afule a Netanje.
Některé z těchto ozbrojených milicí byly pod Arafatovou přímou kontrolou, jiné měly jeho polooficiální podporu a ještě další bojovaly proti němu.
Jejich společných cílem bylo vynutit si na vystrašeném a terorizovaném Izraeli to, čeho nedokázala dosáhnout diplomacie.
Palestinská teritoria se ponořila do chaosu bez řádu a zákona, připomínajícího Libanon v sedmdesátých a osmdesátých letech.
Vláda Ariela Sarona by ale neměla využívat toho, že Palestinci nedokáží budovat stát mírovými prostředky, jako alibi pro svou pokračující okupaci.
Co teď?
Bushova podpora reformy Palestinské samosprávy je dobře míněná.
Ovšem domnívat se, že Palestinská samospráva bude demokratická a transparentní, když ani Sýrie, Egypt či Saúdská Arábie (nebo kterákoli jiná arabská země) neprojevuje známky demokratizace, je bláhový sen.
Stejně dobře míněné návrhy OSN a EU ustavit mezinárodní vojenskou sílu, která by Izrael a Palestince oddělila, se rodí na stolech úřednických diplomatů, jejichž předchozí zkušenosti s mírovými misemi (viz Srebrenica a Rwanda) rozhodně důvěru nebudí.
Bude snad mezinárodní vojsko honit sebevražedné atentátníky?
Bude mít rozvědku a hlavně vůli bojovat, když bude potřeba?
Takové síly jsou nebezpečným nesmyslem.
Palestinské instituce je třeba znovu vybudovat, ale musí to být v rámci legitimního arabského kontextu.
Palestina na rozcestí
Ve dlouho očekávaném projevu prezidenta Bushe o Blízkém východě zazněla vedle slov naděje pro obě strany také slova krajně odměřená.
Pokud jde o naděje, ty jsou jasné: Izraelci si zaslouží bezpečnost a život beze strachu ze sebevražedných atentátníků a dalších projevů terorismu; Palestinci si zaslouží důstojné zacházení, konec izraelské okupace, nezávislost a státní svrchovanost.
Vyzdvihl, že současné vedení proti terorismu nebojovalo, ale spíš ho podporovalo a dokonce s ním "kšeftovalo".
Více odsoudit Arafata a celé palestinské vedení snad už ani nejde.
Bush jasně naznačuje, že Arafat není partnerem pro mír, že dohody z Osla jsou vlastně odepsané a že tím pádem Palestinská samospráva, na jejichž základě vznikla, už neexistuje.
Bush tak vlastně opatrně žongluje na hranici mezi arabským tlakem na podporu vzniku palestinského státu a svým vlastním slibem bojovat proti terorismu a nepodporovat počínání sebevražedných atentátníků.
Projev byl mistrovsky namíchaným koktejlem z cukru a biče.
Ovšem dříve, než bude s touto svou politikou moci pokračovat, čekají na něj dvě výzvy - jedna velká, druhá menší.
Hlavní výzvou je reakce na jeho požadavek po změně palestinského vedení.
Jedním z hlavních rysů palestinské společnosti je chatrnost jejích institucí: občanské organizace jsou žalostně zaostalé a otevřené stranické struktury, které by mohly účinně zastupovat zájmy společnosti, jednoduše neexistují - snad s výjimkou ozbrojených domobran jako Fatáh či Hamás.
Za takového stavu znamenají volby v Palestině vesměs totéž co volby v někdejším Sovětském svazu.
Jak v takové společnosti mohou probíhat demokratizační změny?
Vydají se cestou chaotického, násilného kolapsu, na níž v Rumunsku přišel o moc i život Nicolae Ceauşescu?
Anebo Palestinci dokáží své autokratické vůdce vyměnit poklidnou cestou - jako v Srbsku po svržení Slobodana Miloševiče?
Nelze vyloučit ani jednu možnost.
Bush se v souvislosti se změnou palestinského vedení zmínil rovněž o arabské pomoci.
Má snad na mysli něco jako saúdský protektorát nad Palestinci, uznaný Ligou arabských států?
Nebyl by to špatný nápad.
Egyptský Sacharov
Sa'ad Eddin Ibrahim je nejvýznamnějším egyptským sociologem - navíc jedním z nejsvobodněji uvažujících v konformní společnosti, kde vládne autoritativní režim prezidenta Husního Mubaraka.
Profesor Ibrahim šéfoval káhirskému Ibn Chaldúnově institutu, který s podporou Evropské unie uskutečnil průkopnickou studii o ženách, právech menšin a volebních praktikách v Egyptě.
V zemi, kde je prezident od roku 1980 opakovaně volen 97 procenty volebních hlasů, je Ibrahimův ústav jedinou akademickou výzkumnou institucí, která se odvažuje klást nepříjemné otázky na téma egyptských politických způsobů.
Před dvěma lety byl prof. Ibrahim spolu s prakticky všemi zaměstnanci Ibn Chaldúnova institutu zatčen a na základě vykonstruovaných obvinění postaven před národní bezpečnostní soud.
Obžaloba je vinila mimo jiné z účetních nesrovnalostí, z využívání fondů EU bez řádného ministerského povolení a z "poškozování pověsti Egypta".
Prof. Ibrahim byl odsouzen k sedmi letům vězení.
Po diplomatickém nátlaku Spojených států (Ibrahim má díky své ženě, narozené v USA, americké občanství) a Evropské unie byl soud obnoven.
Obnovené řízení skončilo před týdnem s tím, že původní rozsudek byl potvrzen: sedm let vězení.
K odnětí svobody bylo odsouzeno rovněž sedmadvacet zaměstnanců ústavu, takže institut prakticky zanikl.
Takovým zneužitím moci by se mohl chlubit lecjaký diktátor, Saddámem Husajnem počínaje a Robertem Mugabem konče.
Poněvadž je ale Mubarakův režim považován na umírněný, prozápadní a v kontextu izraelsko-palestinských vztahů užitečný, jsou reakce Západu na tento a další případy zneužívání moci zdrženlivé.
Americký chargé d'affaires v Káhiře nad rozsudkem vyjádřil jen své "zklamání" - taková reakce je snad až urážkou zdrženlivosti.
Od loňských teroristických útoků na New York a Washington Amerika i EU přiznávají (alespoň to tvrdí), že nedostatek zákonných opozičních kanálů v arabských zemích tlačí lidi, kteří by za jiných okolností byli jen vládními kritiiky, do náruče extrémních islámských fundamentalistů.
Sa'ad Eddin Ibrahim je liberál; je také neochvějný Egypťan a arabský nacionalista.
Izraelskou politiku vůči Palestincům vehementně odsuzoval a z mnoha úhlů kritizoval i zahraniční politiku Spojených států.
Vždy však byl hlasem odpovědné opozice.
Právě on je tím druhem hlasu, jaký egyptská občanská společnost potřebuje, aby vůbec existovala naděje, že by mohlo dojít k reformě faraónského autoritářského režimu země, jehož příznačným symbolem je svévole prezidenta Mubaraka.
To, že Mubarakova vláda pronásleduje islámské teroristy a je spojencem ve válce proti fundamentálnímu extremismu, mu ještě nedává volnou ruku k tomu, aby potlačoval jakýkoli sebemenší pokus o pootevření egyptské společnosti světu.
Západní intelektuálové, kteří v rámci pomoci Andreji Sacharovovi činili nátlak na Sovětský svaz, v Ibrahimově případě ve vzácné shodě všichni mlčí.
Arabský intelektuál pronásledovaný arabským režimem je patrně mimo zorné pole jejich zájmu.
Největším spoluviníkem je nicméně Evropská unie.
Byla to vlastně ona, která svým grantem pro Ibn Chaldúnův institut a programem rozvoje egyptské občanské společnosti podnítila Ibrahimovo stíhání.
Teď, po jeho zatčení a uvěznění je mlčení Evropské unie ostudné.
V Egyptě ostatně nebyl souzen jen Ibrahim, ale i hodnoty, k nimž se EU hlásí; a ty teď způsob spravedlnosti Mubarakova režimu zesměšnil.
Evropa musí co nejdříve začít pracovat na tom, aby byl Ibrahimův rozsudek zrušen.
EU by měla zablokovat veškeré své vzdělávací a kulturní programy v Egyptě, pokud verdikt proti Ibrahimovi a jeho spolupracovníkům nebude odvolán a pokud Ibn Chaldúnův institut nebude znovuotevřen a uveden do plného provozu.
Tak jako boj za Andreje Sacharova byl bojem za otevřenou společnost v Rusku, který přispěl k odstranění komunistické tyranie, je boj za Ibrahimovu svobodu bojem za ukončení represivního autoritářského režimu v Egyptě.
Vysněná mapa Středního východu
Nedávný tlak prezidenta George W. Bushe ve věci takzvané ,,cestovní mapy" Středního východu je vítaný a skutečnost, že ji přijal jak Izrael, tak Palestinci je dobrým znamením.
Přesto naděje, že přinese skutečný, nikoliv jen rétorický posun směrem k usmíření zůstávají i nadále jen malé.
Důvody jsou rozmanité. Zaprvé je ona takzvaná ,,cestovní mapa" ve skutečnosti jen o málo víc než výčet přání ohledně toho, co se musí udělat, než bude dosaženo míru mezi Izraelem a Palestinci.
Jedná se o vznešený soubor cílů, který se ovšem občas zdá být vzdálený politické skutečnosti regionu.
Cestovní mapa například správně uznává, že izraelsko-palestinský konflikt nelze vyřešit ve vzduchoprázdnu - je třeba vzít do úvahy regionální ohledy.
Plán vyzývá k dalekosáhlým izraelským ústupkům: odchodu ze Západního břehu a z Gazy, zrušení osad, kompromisu ohledně Jeruzaléma.
,,Kvarteto" tvůrců cestovní mapy - USA, EU, Rusko a OSN - zároveň uznává, že nelze Izrael o nutnosti učinit takové ústupky přesvědčit bez zásadní změny v postoji arabského světa vůči existenci židovského státu.
Navzdory míru s Egyptem a Jordánskem ohrožují nadále Izrael země jako Sýrie a Libye, jejichž extrémistické vlády se zásadním způsobem podílejí na násilném terorismu vůči izraelským civilistům, a zbraně hromadného ničení buď vlastní, nebo se je snaží získat.
To je důvod, proč cestovní mapa považuje za výchozí bod míru mezi Izraelem a Palestinci normalizaci vztahů mezi židovským státem a všemi arabskými zeměmi.
Lze toho skutečně v dohledné budoucnosti dosáhnout?
Věří USA - nebo ostatně celé zúčastněné kvarteto -, že skutečně ví, jak přimět Sýrii a Libyi k opuštění jejich současné uzavřené pozice, která ohrožuje existenci Izraele?
Cestovní mapa neobsahuje jediný náznak toho, že kromě vyslovení přání, aby k tomu došlo, iniciátoři tuto záležitost promysleli hlouběji.
Rovněž platí, že je cestovní mapa pokusem oživit mírový proces z Osla.
Tento proces, založený na Osloských dohodách z roku 1993 mezi Izraelem a OOP, se topil ve vážných potížích od chvíle, kdy Jásir Arafát odmítl mírový balíček, který předložil premiér Ehud Barak s podporou prezidenta Billa Clintona v Camp Davidu v prosinci 2000.
Jednalo se o zlomový okamžik v politice Středního východu - o výraznou změnu k horšímu.
To, že Palestinci odmítli přijmout výměnou za smlouvu o ukončení konfliktu tu nejvelkorysejší a nejširší izraelskou nabídku od roku 1967 - a dokonce o ní odmítli i dál jednat - dalo najevo, že nejsou připraveni uznat legitimitu Izraele.
Na obou stranách je dnes více hořkosti, strachu a nenávisti než v roce 2000, kdy jednání v Camp Davidu ztroskotala.
Přímá i nepřímá podpora, již palestinští představitelé poskytují sebevražedným atentátníkům útočícím proti izraelským civilistům, většinu Izraelců přesvědčila, že Palestinci stále považují útoky proti civilnímu obyvatelstvu za legitimní zbraň.
Občasné brutální reakce Izraele na tento terorismus vyvolaly v Palestincích další rozhořčení proti Izraeli.
Je pravda, že odstavení Arafáta na vedlejší kolej při volbě Abú Mázina za palestinského premiéra je důležitý krok správným směrem.
Skutečnou moc Abú Mázina bude ale třeba teprve vyzkoušet.
Má skutečně kontrolu nad temnými finančními zdroji OOP, které Arafátovi zajistili tolik skutečné moci za hranicemi formálního titulu hlavy palestinské samosprávy?
Nejpodstatnější je to, zda má Abú Mázin politickou vůli a moc opravdu potlačit - tvrdě, bude-li třeba - vražedné teroristické organizace, které ovládají značnou část palestinského obyvatelstva.
Na odpovědích na tyto otázky závisí mnohé.
V neposlední řadě platí, že od přijetí svými navrhovateli si naplnění plánu cestovní mapy vyžádá několik let - v nejlepším případě dva, v nejhorším tři až čtyři.
Bylo by potřeba neustálého sledování desítek problematických bodů na nejvyšší úrovni, tj. z pozice amerického prezidenta.
Je prezident Bush - nebo jiný americký prezident - schopen den co den po dva nebo tři roky účinně využívat své ohromné autority a ujišťovat se, že obě strany převádějí to, co může být jen verbální souhlas s mlhavými slovy, na bolestivá a politicky nebezpečná rozhodnutí?
Zkušenosti z minulosti nejsou povzbudivé.
Míra pozornosti amerického prezidenta je u každé záležitosti omezená.
Přesto se cestovní mapa do pískových přesypů Středního východu, které už pohřbily tolik dobře míněných mírových plánů, bez jeho neustálé pozornosti nepromítne.
Čeho lze tedy dosáhnout?
Možná že tak jako v Bosně a Kosovu - kde sice nikdo nehovoří o trvalém řešení, násilí ovšem ustalo - je zapotřebí stabilizace, ukončení každodenního prolévání krve, zmírnění nepřátelství a jistého vzájemného budování důvěry.
Izraelci ani Palestinci nejsou dosud připraveni na nesnadná politická rozhodnutí, s nimiž cestovní mapa počítá.
Potřebují řadu prozatímních opatření, která přinesou stabilitu a bezpečnost civilistům na obou stranách.
Díky takovému uvolnění by jednou v budoucnosti snad bylo možné opravdové usmíření.
Nicméně ačkoliv je těžké a neradostné si to přiznat, dnešek ještě k většímu posunu nedozrál.
Palestinstí uprchlíci a němečtí vyhnanci
Atmosféra nemohla být pokojnějsí: někdejsí královský zámek na zvlněných kopcích oblasti Taunus poblíž Frankfurtu, kde se sesli státníci a politici na výročním setkání, aby jednali o Středním východě.
K hovoru zasedli Evropané a Američané, Izraelci a Iránci, Egypťané a Turci, Palestinci a Tunisané.
Letosní novinkou byla přítomnost zástupců postsaddámovského Iráku, mezi nimiž byl i činitel kurdské oblastní samosprávy a také vysoce postavení představitelé síitů.
Ve středu pozornosti byla nová situace v Iráku a cestovní mapa pro Střední východ.
V podvečer prvního dne vysoce postavený německý vládní vyslanec, sám hluboce angažovaný v problematice Středního východu, oslovil obě strany a prokázal značnou citlivost jak k izraelským, tak palestinským zájmům.
Večer pokračoval po očekávané nekonfrontační trajektorii, dokud libanonský akademik nenadnesl otázku práva palestinských uprchlíků na návrat do Izraele.
Vysoký německý vyslanec pozorně naslouchal a pak řekl: ,,Jde o záležitost, kterou my Němci dobře známe. Mohu požádat své německé kolegy mezi posluchači, aby se přihlásili, jsou-li oni nebo jejich rodiny vyhnanci z východní Evropy?``
Na okamžik zavládlo ticho.
V Německu jde o záležitost nepříjemnou, obklopenou politickými a morálními propastmi.
Pomalu se začaly zdvihat ruce: podle mého součtu se přihlásila více než polovina přítomných Němců (vládních vyslanců, novinářů, obchodníků). Oni sami nebo jejich rodiny byli Vertriebene - vyhnaní po 2. světové válce ze svých domovů v Polsku, Československu, Maďarsku a Jugoslávii, kde žili po generace.
Odhaduje se, že bylo vyhnáno až 10 milionů lidí. Ti dnes se svými potomky tvoří téměř dvojnásobně početnou skupinu - jde bezmála o jednoho ze čtyř Němců.
Ve ztichlé místnosti vysoký německý vyslanec pokračoval: on sám se narodil ve východní Evropě a jeho rodina byla odtud vyhnána během protiněmecké vlny po roce 1945. ,,Ovsem,`` dodal, ,,ani já, ani moji kolegové nepožadujeme právo na návrat.
A právě proto mohu dnes navstívit město svých předků a hovořit s lidmi, kteří teď bydlí v domě, kde jsem se narodil - neboť se necítí ohroženi, protože vědí, že je nechci vystěhovat ani jim vzít jejich dům.``
Vyslanec dál vysvětlil, že mír v Evropě je dnes zakotvený v tomto zjistění: kdyby se východoevropské země domnívaly, že se chtějí vrátit miliony etnických Němců, ,,železná opona by nikdy nepadla.``
Slo o hluboce emocionální odpověď na otázku libanonského akademika - a arabstí představitelé se později rozhodli ji ignorovat.
Jednalo se ovsem o dalsí vyjádření souvislostí, v jejichž světle je třeba k otázce palestinských uprchlíků z roku 1948 přistupovat.
Jak německý vyslanec připomněl publiku, v nedávných dějinách existují mnohé paralely k problému palestinských uprchlíků.
Každý, kdo dnes tvrdí, že palestinstí uprchlíci z roku 1948 mají v zásadě nárok na návrat do Izraele, musí čelit otázce: měly by miliony Němců vyhnaných z východní Evropy po roce 1945 také mít stejné právo na návrat do svých někdejsích domovů?
Německý vyslanec sám předložil odpověď.
Podobně platí, že kdyby vláda Helmuta Kohla v roce 1990 trvala na tom, že Němci vyhnaní z Polska a Československa mají právo na návrat do těchto zemí, nezískalo by německé znovusjednocení takový siroký mezinárodní souhlas, jakého se mu dostalo.
Bylo by jasné, že záměrem Západního Německa není znovusjednocení, ale zvrácení následků porážky nacistického Německa z roku 1945.
Palestinský požadavek práva návratu má obdobný význam.
Trvání na tomto požadavku roku 2000 v Camp Davidu a v Tabě bylo pro větsinu Izraelců jasným znamením, že záměrem Palestinců není náprava důsledků Sestidenní války z roku 1967.
Požadavek na právo návratu se spíse rovná snaze o zvrácení důsledků porážky z roku 1948, kdy Arabové začali válku ve snaze znemožnit vznik izraelského státu.
Vyplatí se mít na paměti to, na co obhájci palestinského práva na návrat raději zapomínají: palestinstí Arabové a čtyři arabstí členové OSN zahájili roku 1948 válku nejen proti Izraeli, nýbrž i proti mezinárodní legitimitě a dvojstátnímu řesení, jež plánovala OSN.
Neexistuje jiný případ, kdy členské země OSN sly do války proto, aby zabránily realizaci rozhodnutí OSN.
A právě to arabské země a Palestinci udělali.
Záležitost má očividně vážný humanitární aspekt.
Skutečnost, že se neutěsená situace uprchlíků dále zhorsovala tím, že byli půl století využívání jako figurky politiky, je měřítkem cynismu a nemravnosti arabského politického vedení.
Humanitární aspekt nicméně přetrvává.
Vysoce postavený německý vyslanec se k ní přímo vyslovil, a to s poukazem jak na Palestince, tak na německé poválečné vyhnance.
Politické důsledky ale viděl jasně: revansistické volání po návratu uprchlíků - v německém i v palestinském případě - je receptem na nestabilitu, ne-li válku.
Tři Iráky, ne jeden
Narůstající potíže Spojených států s ustavením byť i jen soudržné, natožpak demokratické vlády v Iráku vyvolávají otázku, kterou většina státníků pokládá za nemyslitelnou: je možné, že ve skutečnosti neexistuje způsob, jak obnovit Irák jako jeden stát, a proto je třeba zvažovat alternativní řešení, jakkoliv se mohou zdát odpudivá?
Stejně jako mnoho jiných problémů spojených s obrodou států poznamenaných diktátorským režimem - východní Evropa je dobrým příkladem - mají i obtíže Iráku hluboké historické kořeny.
Svalovat veškerou vinu na neohrabanost Američanů je příliš zjednodušující a plytké, i když se dopustili obrovské řady chyb.
Irák založili ve 20. letech minulého století Britové, kteří celou oblast okupovali po rozpadu Osmanské říše na konci první světové války.
Jejich politiku přitom určovaly svrchované britské zájmy, které nebraly ohled na přání, vůli či charakter místního obyvatelstva.
Britští imperiální plánovači jednoduše ,,sešili" tři nesourodé provincie staré Osmanské říše a do jejich čela postavili prince z Hidžázu (dnes součást Saúdské Arábie).
Tyto tři provincie - Mosul, Bagdád a Basra - přitom měly velmi odlišný charakter a velmi odlišnou strukturu obyvatelstva.
V Mosulu žila kurdská většina s významným zastoupením asyrsko-křesťanských a turkmenských menšin; Bagdád byl veskrze sunnitský a Basra převážně šíitská.
Smíchání takto nesourodých skupin do jediného politického tělesa odsoudilo nově založený stát k desetiletím svárů a útisku.
Stará Osmanská říše panovala v těchto provinciích - stejně jako ve všech svých imperiálních državách - díky uplatňování historicky autokratických prostředků.
Nový irácký stát se tak ocitl před úkolem vytvořit nedespotickou a poměrně reprezentativní formu vlády, v níž by mohly všechny složky obyvatelstva vyjádřit svou politickou vůli.
Ukázalo se, že je to nesplnitelný úkol.
Z tohoto důvodu Irák - ještě před Saddámem Husajnem - vždy trpěl pod nejrepresivnějším režimem ze všech arabských států.
V zemi, kde tvoří šíité většinu, projevovali sunnité - ve všech arabských zemích tradičně hegemonistická skupina - naprostou neochotu připustit jakýkoliv demokratický proces, který by ohrozil jejich vládu.
Šíitské povstání ve 20. letech bylo (za přispěním britského královského letectva) brutálně potlačeno.
Rovněž kurdská snaha o autonomii se před druhou světovou válkou utopila v krvavých masakrech, při nichž přišly o život desetitisíce nevinných civilistů, a dokonce i asyrsko-křesťanská menšina - poměrně málo početná skupina bez politických ambicí - byla ve třicátých letech terčem vražedných útoků.
Za těchto podmínek, kdy se sunnitská vládnoucí menšina neustále cítila ohrožena, nebylo náhodou, že k jedinému pokusu o nastolení v zásadě pronacistického fašistickému režimu v některé arabské zemi došlo ve 40. letech v Iráku za vlády Rašída Alího al-Gajláního.
Britové sice tuto neblahou snahu potlačili, ale krátká pronacistická vláda stačila ještě předtím vyprovokovat divoký farhúd (pogrom), při němž byly vyvražděny stovky bagdádských Židů.
Saddámův režim byl pouze nejkrajnějším projevem nepříjemného základního faktu: totiž že geografická a demografická situace předurčuje Irák k vládě železné pěsti.
Ani Saddámův pád tuto skutečnost nezměnil - protiamerické násilí není pouze projevem rozhořčení ze zahraniční okupace, ale také výrazem snahy sunnitů zhatit nastolení demokratického řádu, který by je - historické vládce - odsoudil do podřízeného postavení.
Stejně tak si nelze představit, že by se Kurdové na severu ochotně podřídili arabskému režimu s dominancí Bagdádu, natožpak režimu šíitskému (většina Kurdů jsou sunnité).
Na Západě jen málokdo chápe, jak hluboké jsou rozpory mezi sunnity a šíity.
Přeneseme-li se však do Evropy před rokem 1648, kdy se protestanti a katolíci bez zábran masakrovali, okamžitě toto nepřátelství pochopíme.
Co lze tedy dělat?
Příklad Jugoslávie ukazuje, že v multietnických a multináboženských státech, které jsou hluboce rozpolcené konfliktem, může být rozpad a odtržení jediným způsobem, jak zajistit stabilitu a demokratizaci.
Není pochyb o tom, že Chorvatsko a Srbsko mají dnes - i přes své obtíže - větší naději, že se stanou víceméně stabilními demokraciemi, než kdyby v Prokrustově loži bývalé Jugoslávie stále bojovaly o vlastní nadřazenost.
Alternativu nenabízí ani federace, neboť předmětem sporu se v takových případech stávají podmínky jejího fungování (viz Bosna nebo Kypr).
Dokonce i mírumilovným Čechům a Slovákům připadalo snazší rozvíjet své demokratické struktury prostřednictvím sametového rozvodu, než aby byli spojeni v nefunkčním manželství.
Proto nastal čas zamyslet se nad nemyslitelným, totiž nad vytvořením kurdského státu na severu, arabského sunnitského státu v centru kolem Bagdádu a arabského šíitského státu na jihu kolem Basry.
Opakování manter o územní celistvosti - této konvenční moudrosti mezinárodních vztahů - je plodné pouze do té míry, do jaké zajišťuje stabilitu a předchází chaosu.
Jak ovšem ukázal příklad Jugoslávie - a Sovětského svazu -, jakmile stabilitu nahradí spory, ztrácí územní celistvost strategický význam a legitimitu.
Toto není univerzální recept pro etnicky homogenní státy.
Prostě a jednoduše jde o to, že v dějinách existují okamžiky, kdy se demokratizace a budování státu časově sejdou, a že v hluboce rozpolcených společnostech se obtížně dosahuje byť i jen minimálního konsensu potřebného pro současný úspěch obou úkolů.
Toto vše je možná v rozporu s konvenční moudrostí, ale koho by napadlo, že se jednou rozpadne SSSR?
V otázce Iráku je zapotřebí tvůrčího a nápaditého myšlení, jinak bude dnešní spoušť pokračovat - a ještě se zhoršovat.
Referendum pro Kurdistán?
Vražda předsedy irácké vládní rady jasně prokazuje, že USA v současnosti nejsou schopny vytvořit minimální právní stav potřebný pro spořádané předání moci, k němuž má dojít do 30. června.
Když před pouhými dvěma měsíci Američany jmenovaná skupina nevolených iráckých úředníků podepsala ústavní dokument, věc byla zvěstována, jako by se opakovalo přijetí americké ústavní smlouvy ve Filadelfii roku 1787.
Dnes už je ale zřejmé, že jde o bezcenný papír.
Jakmile jsou koaliční síly nuceny čelit chaosu, jejž zažily ve městech jako Fallúdža a Nadžaf, žádná vynucená ústava, ať jakkoliv elegantní, jim mnoho nepomůže.
V kurdské oblasti na severu Iráku je však situace naprosto odlišná: v posledních deseti letech, pod ochranou spojenecké bezletové zóny a ještě více po Saddámově pádu, dokázala kurdská samospráva zavést a udržet poměrně ukázněnou administrativu.
Překonala kmenové i stranické spory a vytvořila de facto funkční vládu, jež dosáhla působivých úspěchů v rozvojových oblastech, jako je vzdělávání, zavlažování a výstavba - a především bez násilí.
Tváří v tvář debaklu ve zbytku (arabského) Iráku je třeba se ptát, proč by koalice vedená USA neměla v kurdském regionu uskutečnit referendum a dotázat se tamního obyvatelstva, jak chce být spravováno.
Ostatně, podle všech mezinárodně uznávaných norem mají Kurdové právo na sebeurčení.
Historicky vzato, Kurdové - odlišní od Arabů jazykově, kulturně i svým historickým povědomím - nikdy nedostali příležitost se hájit.
Po první světové válce a zániku Osmanské říše jim vítězná Dohoda přislíbila vlastní stát - slibu se však cynicky zpronevěřila, jakmile navrch získaly britské a francouzské imperiální zájmy.
Od té doby Kurdové trpěli pod despotickými vládami soupeřících etnických skupin.
Konání referenda brání zřetelné překážky, zejména proto, že USA nemají mandát naložit s Irákem dle libosti.
Avšak totéž platí pro zbytek Iráku: USA teď nepřesvědčivě žádají o rezoluci OSN, která by zajišťovala mandát pro předání moci legitimní irácké vládě - takové pověření je však velice nepravděpodobné, navíc v Iráku reálně není komu moc předat.
Proč by měl být trestán onen jediný region - a lid -, který má spořádanou vládu a neúčastní se vraždění, útoků na mešity ani sebevražedných atentátů na školáky?
Další námitkou je nesouhlas Turecka - a do jisté míry též Íránu a Sýrie - s tím, aby iráckým Kurdům bylo sebeurčení umožněno.
Přemýšlíme-li však v pojmech všeobecných norem lidských práv, jaké má Turecko právo diktovat vnitrostátní vývoj v jiné zemi?
Ostatně, prohlášení Izraele, že je zásadně proti ustavení palestinského státu na Západním břehu a v Gaze, také nikdo neakceptuje.
Pro Turecko by mělo platit totéž.
Pokud Turecko udělí své vlastní kurdské menšině více kulturních a jazykových práv a připustí legitimní kurdské politické zastoupení v tureckém parlamentu, vůle tureckých Kurdů stavět se proti Ankaře se zmenší.
V devatenáctém století bránily vzniku svobodného Polska společné zájmy autoritářské ruské, německé a rakouské říše: takto nekalé aliance nemají v jedenadvacátém století místo.
Nedávno bylo pod záštitou OSN uspořádáno referendum o budoucnosti Kypru mezi řeckou a tureckou komunitou na ostrově.
Výsledek by paradoxní a vůbec ne podle představ těch, na jejichž popud vznikl: právo komunit určovat svou budoucnost však bylo uznáno.
Proč ne v iráckém Kurdistánu?
Mají-li se rozptýlit politické obavy - a uspokojit ohledy na mezinárodní právo -, všelidové hlasování v kurdské oblasti by snad mělo mít zpočátku jen poradní význam.
Stane se však legitimním projevem vůle dlouho utlačovaného lidu, který má právo na své místo na slunci.
Takové referendum by také mohlo projasnit myšlenky arabských sunnitů a šíitů v Iráku, až pochopí, že Irák se rozpadá právě kvůli jejich násilí.
Snad by si pak mohli uvědomit, že násilí je kontraproduktivní a vybírá si vlastní daň, a podle kurdského vzoru násilnosti potlačit, což by pomohlo Irák opět sjednotit bez potřeby uchýlit se k trvalé represi.
A pokud ne, pak bude přinejmenším konečně napravena nespravedlnost, již kurdský lid trpí už po celé generace.
Dilema uprchlíků
Jedním z důvodů, proč kyperští Řekové odmítli v dubnu plán generálního tajemníka OSN Kofiho Annana na opětovné sjednocení Kypru, byla skutečnost, že podle drtivé většiny z nich neřešil spravedlivě nároky uprchlíků přesídlených během turecké invaze v roce 1974.
Zároveň šlo o jednu z mála příležitostí, kdy si mezinárodní veřejné mínění uvědomilo, že na ostrově existuje problém s uprchlíky, protože do té doby jen málo lidí tušilo, že tam uprchlíci z této války stále ještě žijí.
Když se řecká vojenská junta v Aténách v roce 1974 neúspěšně pokusila uskutečnit Enosis (sjednocení s Řeckem) a Turecko poté napadlo Kypr, opustilo své domovy přibližně 250 000 kyperských Řeků.
Někteří uprchli v hrůze před invazní armádou, jiní byli vyhnáni - vyvstal obvyklý spletitý a morálně problematický obraz, jehož jsme v podobných situacích svědky.
Komunita kyperských Řeků byla sice zdrcena, ale přesto reagovala humánně, solidárně a prozíravě.
Zpočátku byly zřizovány uprchlické tábory, ale řecko-kyperská vláda poté rozhodla, že se sice nevzdá nároku uprchlíků na konečný návrat do jejich domovů na severu, ale zároveň učiní vše, co je v jejích silách, aby v mezidobí nenechala uprchlíky živořit ve špinavých táborech.
Na pomoc uprchlíkům nebyla zřízena žádná agentura financovaná OSN.
Malá a tehdy nepříliš prosperující Kyperská republika, již zničila válka, místo toho zahájila - s malou zahraniční pomocí, ale jinak převážně z vlastních zdrojů - celonárodní projekt znovuusídlení a ospravedlnění.
Na výstavbu domů byly nabízeny vládní půjčky a v mnoha případech si uprchlíci vybudovali vlastní nové domovy.
Soukromé firmy byly podporovány vládními dotacemi a půjčkami.
Zřizovaly se školy a výcviková centra.
Během několika let se uprchlíci plně začlenili do ekonomiky a společnosti jižní, řecko-kyperské části ostrova.
A stejně jako v případě západního Německa po druhé světové válce je i dnešní prosperita na Kypru do značné míry výsledkem impulzu, jehož se ekonomice dostalo vstřebáním uprchlíků.
Nikdo, kdo dnes navštíví řecko-kyperskou část ostrova, zde nenajde uprchlické tábory: většina z milionů turistů si vůbec neuvědomuje, že více než třetinu kyperských Řeků, s nimiž přicházejí do styku, tvoří uprchlíci nebo potomci uprchlíků.
Řecko-kyperská komunita může být oprávněně pyšná, jakým způsobem zvládla humanitární a sociální problémy uprchlíků, aniž se v kterémkoliv okamžiku vzdala jejich nároků na půdu, o kterou přišli.
Neméně chvályhodné je i strategické rozhodnutí kyperských Řeků držet se „gándhíovské" politiky nenásilí: přestože uvnitř řecko-kyperské komunity stále panuje hluboké roztrpčení ohledně turecké okupace a faktu, že se na severu usídlili turečtí osadníci, rozhodla se nereagovat na okupaci násilím.
Za více než čtvrt století nedošlo na ostrově k jedinému případu terorismu nebo násilí proti turecké okupaci ze strany kyperských Řeků.
I to je jeden z důvodů, proč jen málo lidí někdy slyšelo o řecko-kyperských uprchlících.
Samozřejmě to mohlo dopadnout i jinak: kdyby byli kyperští Řekové postupovali podle palestinského příkladu po roce 1948 - tedy drželi uprchlíky v táborech, segregovali je od neuprchlické společnosti a krmili jejich děti každodenním militaristickým poselstvím plným nenávisti, pomstychtivosti a terorismu -, prostupovala by dnes ostrovem zcela jiná atmosféra.
Příklad kyperských Řeků ukazuje, že tvrzení, podle něhož okupovaným lidem nezbývá jiná možnost než se uchýlit k násilí a terorismu, jednoduše není pravdivé.
Používání násilí a teroru je mravní a strategickou volbou.
Kyperští Řekové si zvolili cestu nenásilí; Palestinci se vydali opačným směrem.
Vždy existuje volba a vždy existují důsledky.
Podívejme se, čeho dosáhla řecko-kyperská komunita - prosperující ekonomika, nikdo nežije v podmínkách chudoby a ponížení v táborech, země je členem Evropské unie - ve srovnání s katastrofou, již na vlastní lid uvalilo rozhodnutí Palestinců.
Palestinské vedení se snad může těšit z úspěchů na poli veřejného mínění - neboť obětovalo lid na oltář propagandy -, ale jeho vlastní lidé ve skutečnosti trpí.
Tito předáci by učinili lépe, kdyby se podívali přes Středozemní moře na Kypr a všimli si, jak důstojně a v jaké úctě mohou uprchlíci žít - aniž by se vzdávali nároků na sporné území.
Kyperská republika je ovšem demokracií, zatímco Palestinci se zatím nedokázali oprostit od násilné ozbrojené cesty, která jim přivodila takovou bídu.
Jiná palestinská revoluce
Euforie, která více než týden vítala zvolení Mahmúda Abbáse prezidentem palestinské samosprávy, byla možná oprávněná.
Nyní však nastal čas zhodnotit střízlivýma očima, co leží před Palestinci, Izraelci a – co je možná ještě důležitější – před širším arabským světem.
Pro takové hodnocení je třeba připustit, že volby zdaleka neproběhly bezchybně: Hamás a Islámský džihád hlasování bojkotovaly a Marwan Barghútí, Abbásův kolega z hnutí Fatáh a jediný kandidát, který ho mohl vážně ohrozit, byl vedením hnutí naléhavě přesvědčován, aby svou kandidaturu stáhl, a umožnil tak vytvoření jednotné fronty.
Abbásovi (který je rovněž znám jako Abú Mázin) se rovněž podařilo získat pod svou kontrolu zhruba dvanáct palestinských bezpečnostních služeb a milicí.
To mu zaručilo vítězství, třebaže průvody ozbrojených mužů mávajících na jeho shromážděních zbraněmi nebyly právě tím, po čem volají demokratické normy.
Přesto zůstává skutečností, že po několika desetiletích autokratické vlády Jásira Arafata a navzdory očividným překážkám plynoucím z pokračující izraelské okupace si Palestinci nakonec zvolili vůdce v relativně svobodných a konkurenčních volbách.
Arafat se vypsání voleb, jak je vyžadují zákony palestinské samosprávy, celá léta vyhýbal pod záminkou, že je vzhledem k okupaci nelze uspořádat, avšak světe, div se: dva měsíce po jeho skonu volby proběhly – s pronikavým úspěchem.
Prezidentské volby budou očividně sloužit jako katalyzátor obnovených a možná i úspěšnějších jednání s Izraelem.
Dopad palestinského hlasování však bude bedlivě sledován také v arabském světě, protože to, co se stalo na západním břehu Jordánu a v Gaze, nemá v análech arabské politiky obdoby.
Abbás se nyní bude vyhřívat v paprscích svého zvolení.
Nic podobného se až dosud v žádné arabské zemi nestalo.
Abbás je dnes vlastně jediným arabským vůdcem, který se dostal k moci ve více či méně svobodných volbách.
Je palestinská společnost natolik jiná než ostatní arabské společnosti?
Vůbec ne.
V palestinském kontextu však existovalo několik jedinečných faktorů.
Za prvé zde působil silný tlak zvenčí: Spojené státy a Evropská unie, které konfrontovala a dráždila Arafatova nevyzpytatelnost a autokratický styl, daly Palestincům jasně najevo, že jakákoliv budoucí podpora jejich úsilí o nezávislost bude záviset na tom, zda projdou dostatečně přijatelným demokratickým procesem.
Za druhé většina Palestinců vnímala, že jejich schopnost projít takovým demokratickým procesem je sama o sobě významným krokem v boji proti Izraeli.
A konečně byli Palestinci během bezmála čtyř desetiletí života pod izraelskou vládou vystaveni nejen očividným strastem spojeným s okupací, ale z bezprostřední blízkosti zakusili také liberální demokracii v praxi – svobodu tisku, nezávislé soudnictví a politickou pluralitu.
Dialektika okupace sehrává roztodivné hry; s okupantem i s okupovaným.
Palestinské volby zhlédl celý arabský svět na stanici al-Džazíra i na dalších arabských televizních kanálech.
Musely nasměrovat pozornost lidí na jejich vlastní zakrnělé politické podmínky.
Pokud mohou volit své vůdce Palestinci pod izraelskou okupací, proč by se totéž nemohlo dít v Káhiře, v Damašku, v Rijádu nebo v Alžíru?
Až opadne jásot a oprávněné lichotky Palestincům, mohou si arabští vládci i arabské masy (ona tolik otřepaná „arabská ulice“) začít klást tíživé otázky.
Palestinci ukázali, že není pravda, že se arabská společnost nemůže vyvíjet směrem k zastupitelským institucím.
Proč tedy nelze tento pokrok napodobit i v dalších arabských společnostech?
Pod trůny arabských potentátů – králů, emírů a prezidentů – tak možná byla nastražena časovaná bomba.
Zatímco v Iráku se snaha importovat demokracii silou nesetkává s úspěchem, paradoxní podmínky arabské demokracie pod izraelskou okupací mohou představovat hrozbu, kterou zatím arabští vládci nepochopili.
Rozkřáplý slepenec Irák
Problém netkví v ústavě, nýbrž ve všeobecné víře, ba téměř utkvělé myšlence, že Irák je životaschopný moderní národní stát a že jediné, co k řádnému fungování potřebuje, jsou patřičné politické instituce.
To je však klamná představa a zodpovědní lídři by měli začít přemýšlet o alternativách.
Irácký stát, vytvořený ve 20. letech minulého století britskými imperiálními plánovači (s Winstonem Churchillem v čele), je podivným skloubením tří nesourodých provincií staré Osmanské říše: Mosulu na severu s kurdskou majoritou, Bagdádu uprostřed s majoritou sunnitských Arabů a Basrou na jihu s majoritou šíitských Arabů.
Vedeni svými vlastními politickými zájmy, Britové předali kontrolu nad celou zemí sunnitským Arabům, již nikdy netvořili víc než 25% obyvatelstva, a dokonce do země dopravili sunnitského arabského hášimovského prince, aby nad jejich dílem vládl.
Od té doby bylo možné držet stát pohromadě jedině železnou pěstí: dějiny Iráku jsou plné revolt šíitů, Kurdů, ba i křesťanských Asyřanů, jež byly do jedné krvavě potlačeny vládnoucí sunnitskou menšinou.
Moderní Irák byl po celou svou historii tím nejrepresivnějším arabským státem.
Saddámova vláda byla pouze tou nejbrutálnější v dlouhé řadě sunnitských režimů.
Spojené státy svrhly právě tuto sunnitskou hegemonii, nikoliv pouze nadvládu Saddámova baasistického režimu.
Avšak vzhledem k dějinám a demografii Iráku americký pokus přetvořit zemi ve fungující demokracii ztroskotává ve třech místech: posílení moci šíitské většiny, odmítání Kurdů vzdát se svého těžce vybojovaného de facto ministátu na severu a sunnitském násilném tažení usilujícím o podkopání každého systému, který neovládají.
Krátce, návrh ústavy je snahou dokázat nemožné.
Sunnitský odpor – gerilová a teroristická válka, dobře připravená už v posledních letech Saddámovy vlády – bude nadále usilovat o podvracení každého náznaku řádu zosobněného současnou většinovou šíitsko-kurdskou koalicí.
Sunnité budou pokračovat ve svých vražedných útocích proti šíitům, Kurdům a vojenské koalici vedené USA.
Pravděpodobně budou bojkotovat referendum o ústavě a všechny následné volby, tak jako bojkotovali už volby předcházející.
Ostatně, proč by sunnité – vzhledem k brutální logice jejich dlouhé hegemonie v Iráku – měli uvažovat o tom, že se podřídí procesu, jenž vychází z předpokladu jejich menšinového statusu, obzvlášť když celé oblasti země jsou pod faktickou kontrolou sunnitských povstalců?
A proč by se naopak šíité měli podrobit sunnitské hegemonii, když mohou na jihu vytvořit svou vlastní politickou strukturu, po vzoru toho, čeho už na severu dosáhli Kurdové?
Buďme upřímní: Irák jde cestou Jugoslávie, když se na počátku 90. let 20. století rozpadala.
To bychom měli uznat a nakonec přivítat, navzdory konvenčním diplomatickým normám ohledně nedotknutelnosti územní celistvosti existujících států.
Samozřejmě, tyto normy jsou užitečné.
Jakmile se však nějaký stát rozpadá, jak se přihodilo v Jugoslávii, žádné ústavní formulace jej nezachrání.
Ústavy fungují, mají-li všechny strany zájem na existenci v rámci navržené soustavy – a to v Iráku zřetelně neplatí.
Na trvalé přítomnosti multietnických a multináboženských států není nic posvátného, pokud si jejich konstitutivní skupiny nepřejí žít společně.
Právě naopak, je potřeba se poučit ze zániku Sovětského svazu, Jugoslávie, ba dokonce – a možná především – Československa, jež svůj rozpad dojednalo bez násilí.
Naproti tomu současná Bosna a Hercegovina je příkladem dalšího neúspěšného pokusu udržovat odumírající multietnický útvar při životě: stát nefunguje a země drží pohromadě pouze prostřednictvím bezmála diktátorské moci vysokého představitele mezinárodního společenství a přítomnosti zahraničních vojsk.
Je na čase vyrovnat se s realitou: kurdský region na severu přijatelným způsobem funguje, ba dokonce dokázal utišit turecké obavy, že jeho existence zhorší kurdský problém v Turecku.
Své politické zřízení budují na jihu šíité, a tak by sunnitským oblastem také mělo být umožněno jít vlastní cestou.
To může přinést mír spíš než snaha uvalit na ně nenáviděnou okupaci nebo neméně nenáviděnou šíitskou hegemonii.
K vývinu tří států – nebo vysoce autonomních regionů – místo jednotného Iráku dochází buď jak buď, ústava neústava.
Zdá se, že nikdo už nedokáže dát rozkřáplý irácký slepenec znovu dohromady.
Bude ale zapotřebí odvahy, abychom připustili to, co se nám odehrává před očima, a abychom se nadále nedrželi chiméry konsolidovaného iráckého státu.
Ostatně, připustit to, co je v Iráku zřejmé, znamená rovněž uznat, že existují důvody k naději.
Tak jako v bývalé Jugoslávii, samostatné entity, jež se v současnosti formují, mohou mít větší šanci na vybudování určité podoby zastupitelské a nakonec demokratické vlády, než když budou irácké válčící komunity nuceny žít společně ve věznici, jíž je tento stát odjakživa pro většinu svých obyvatel.
Hamas u moci
Vítězství Hamasu je v prvé řadě známkou naprostého neúspěchu tradičního palestinského vedení vytvořit politickou obec.
Palestina ještě není státem, a už je státem zkrachovalým.
Od dohod z Osla z roku 1993 mezi Izraelem a OOP měli Palestinci omezenou přechodnou autonomii.
Ovšemže, nová palestinská samospráva (PS) převzala moc ve složitých podmínkách, ale které nové osvobozenecké hnutí nečelí vážným potížím, když musí konečně vládnout?
PS měla příležitost položit institucionální základy fungujícího státu.
Avšak místo aby obyvatelstvu zajistila potřebnou infrastrukturu – hospodářský rozvoj, vzdělání, sociální zabezpečení, zdravotnické služby, bydlení a reintegraci uprchlíků –, PS pod vedením Fatahu Jásira Arafáta utratila přes 70% svého skrovného rozpočtu za tucet vzájemně si konkurujících bezpečnostních a výzvědných služeb a zanedbávala všechny ostatní sféry své činnosti.
Vybudovala to, co se v arabštině nazývá stát muchabarat (stát bezpečnostních služeb), velice podobný tomu, co dominuje téměř všem arabským zemím – Egyptu, Sýrii, Saúdské Arábii, republikám i monarchiím bez rozdílu.
Vakuum, jež PS vytvořila ve všech ostatních oblastech, včetně sociální sféry, vyplnil Hamas.
Jeho popularita skutečně neplyne jen z jeho fundamentalistické islámské ideologie a oddanosti zničení Izraele.
Velká vážnost, v níž Palestinci Hamas chovají, vyplynula rovněž toho, co pro ně Hamas skutečně udělal, zatímco PS mrhala jejich prostředky.
Nebyla to jen endemická korupce oficiálního palestinského vedení, co od něj mnoho Palestinců odvrátilo.
Hamas vybudoval lepší školy, školky, jesle, lékařská střediska, sociální služby a programy pro mládež a ženy – to vše vedle rozdávání zvláštních dotací rodinám sebevražedných atentátníků.
Ve volbách si Hamas vybral dividendu za to, že udělal, co palestinská samospráva pod vedením Fatahu nevykonala.
Je stále otevřenou otázkou, zda se Hamas ve vládě stane pragmatičtějším a bude méně věrný terorismu: je to rozhodně možné a neměli bychom předem soudit výsledek.
Na druhou stranu není ale jasné ani to, zda současné orgány palestinské samosprávy – zejména bezpečnostní služby, jež má k dispozici – umožní mírové předání moci.
Vskutku, neexistuje jediný takový precedent: dosud nikdy nedošlo k nenásilnému přenosu moci v některé z 22 členských států Arabské ligy.
Reakci Izraele na vítězství Hamasu nesporně zkomplikuje jak to, že 28. března bude mít vlastní volby, tak to, že vládu vede dočasný ministerský předseda Ehud Olmert, vzhledem k Šaronově ztrátě způsobilosti pouhých několik týdnů poté, co odešel z Likudu a založil novou, středovou stranu Kadima (Vpřed).
Navzdory Šaronově nepřítomnosti si Kadima udržuje prvenství v průzkumech veřejného mínění – ten poslední jí připisuje 44 ze 120 křesel v Knesetu, oproti 21 pro Stranu práce a 14 pro pravicové zbytky Likudu pod vedením Benjamina Netanjahua.
Úspěch Kadimy plyne z Šaronovy hlavní inovace v izraelské politice: úspěšného jednostranného odchodu z Gazy.
Stažení se zakládalo na přesvědčení, že propast mezi izraelským a palestinským stanoviskem je příliš hluboká a neumožňuje smysluplná jednání.
Izrael tudíž musí začít rozhodovat o budoucích hranicích jednostranně a doufat, že jednou k vyjednávání přece jen dojde.
Touto cestou jde i Olmert.
Vítězství Hamasu však naznačuje, že propast mezi izraelskou a palestinskou stranou se ještě prohloubí a naděje na dojednání smíru ustoupí ještě dále do budoucnosti.
Jedinou schůdnou možností se tak stávají další jednostranné kroky Izraele, například neúplná série stažení z oblastí na Západním břehu.
Utopické naděje na vyřešení konfliktu vystřídá realistický management konfliktu.
Do regionu plného paradoxů možná vítězství Hamasu přineslo paradox nový: obvykle platí, že když sílí extremisté na jedné straně, nahrává to extremistům na straně druhé, což vyvolává nebezpečnou spirálu důsledků.
V tomto případě však vítězství extremistického Hamasu může posílit nikoli extremisty v Likudu, ale překvapivě umírněnější centristy z Kadimy.
Člověk si takovým výsledkem samozřejmě nemůže být jistý, ale je to teď to nejlepší, v co můžeme realisticky doufat.
Může Hamas zůstat u moci?
Tuto otázku, která izraelsko-palestinské vztahy sužuje od chvíle, kdy v lednu zvítězil v parlamentních volbách Hamas, přinesl do popředí únos izraelského vojáka v pásmu Gazy a únos a následná vražda osmnáctiletého izraelského civilisty na Západním břehu.
Mezinárodní společenství vedené „Čtyřkou“ (Spojené státy, Evropská unie, Organizace spojených národů a Rusko) předložilo vládě Hamasu tři podmínky, jež musí splnit, chce-li dosáhnout mezinárodní legitimity a přijímat nadále finanční podporu.
Hamas musí uznat právo Izraele na existenci, zastavit veškeré teroristické aktivity a zavázat se, že bude uskutečňovat všechny dřívější mezinárodní dohody podepsané palestinskou samosprávou.
Tyto podmínky se vnějšímu pozorovateli jeví jako přiměřené.
Hamasu se ovšem zdá, že podkopávají samotný jeho raison d’être .
Konec konců, jde o organizaci oddanou zničení Izraele – její charta vyzývá ke svaté válce proti všem Židům – a ustavení islámského státu v celé historické Palestině.
Podle Hamasu jsou Židé (společně se svobodnými zednáři a dalšími hanebnými organizacemi jako Rotary International a Lions Club) zodpovědní jak za francouzskou a bolševickou revoluci, tak za první i druhou světovou válku.
Není tedy velkým překvapením, že Hamas podmínky Čtyřky odmítl.
Současně se prostřednictvím neurčitého textu nazvaného „Dokument vězňů“ s Hamasem marně pokoušel najít společnou řeč palestinský prezident Mahmúd Abbás (Abú Mázin), zastupující Fatah, který v lednových volbách prohrál.
Dokument měl sloužit jako nepřímé uznání izraelského práva na existenci.
Nic takového se ovšem v seškrtaném textu, jenž Hamas schválil, nevyskytuje.
Právě naopak, text legitimuje pokračující útoky proti izraelským civilistům na Západním břehu, kvůli čemuž je pro Izrael – a pro mezinárodní společenství – nepřijatelný.
Současnou krizi ovšem nelze vyřešit jen slovy.
Jedním z paradoxních důsledků bezmála mesiánské víry Ameriky ve volby coby všelék na neduhy Středního východu je to, že Hamas – vítěz demokratických voleb – získal takovou míru legitimity, jakou nikdy v minulosti neměl.
Na druhou stranu dřívější i současné chování Hamasu dává jasně najevo, že volby považuje pouze za politický nástroj a že je mu vzdálena veškerá oddanost normám a hodnotám, na nichž se zakládá demokracie.
Připomíná to fašistické a komunistické režimy minulosti, které uplatňovaly obdobný utilitaristický přístup k demokracii.
Avšak USA zároveň ve snaze podrýt vládu Hamasu podporují Abú Mázina, takže vrhají stín na důvěryhodnost své vlastní oddanosti demokracii.
Současné násilí se může dále stupňovat a mohlo by zapříčinit pád vlády Hamasu.
Na druhou stranu, diplomatické prostředky by mohly zajistit propuštění izraelského vojáka a zastavit odpalování raket Kásám z Gazy na Izrael – což je každodenní rutina, která zpochybnila věrohodnost nové izraelské vlády ministerského předsedy Ehuda Olmerta.
Zásadním problémem je ale to, že až dosud Palestinci na každé dějinné křižovatce odmítli přijmout kompromis a proto pohořeli s budováním státu.
V roce 1947 odmítli plán OSN na rozdělení země, který vyzýval k založení dvou států v britské Palestině.
Po Dohodách z Osla se v roce 1993 palestinská samospráva, vytvořená pod vládou Jásira Arafata, stala dalším militarizovaným autoritářským režimem, velice podobným Sýrii a Egyptu, a neudělala nic pro zmírnění utrpení palestinských uprchlíků.
Právě tato nečinnost vynesla Hamas k moci.
Dnešní krize je zřetelně první vážnou zkouškou pro Olmerta a jeho plány na další stahování z Izraelem okupovaných území.
Je to však ještě větší zkouška pro Palestince: nechají se radikálním a fanatickým vedením znovu zavést do další národní katastrofy?
Nebo konečně pochopí, že před sebou mají otevřenou budoucnost nezávislosti, suverenity a důstojnosti – ale jedině pokud Izraelcům dopřejí to, co si sami právem nárokují?
Mezinárodní společenství může Palestince tlačit k rozhodnutí.
Toto rozhodnutí a jeho morální cena však zůstávají v rukou samotných Palestinců.
Jak dát dohromady Libanon
Když Izrael v roce 2000 stáhl své jednotky z jižního Libanonu, mezinárodním předpokladem bylo, že libanonská vláda na vyklizeném území obnoví své pravomoci.
Hizballáh, který proti izraelské okupaci vedl ozbrojený boj, měl odzbrojit a přetavit se v politickou sílu, zastupující šíitskou komunitu, již libanonské vládnoucí maronitské, sunnitské a drúzské elity historicky marginalizovaly.
Nic z toho se nestalo.
Slabá bejrútská vláda se místo nasazení svých sil v jižním Libanonu smířila s odhodláním Hizballáhu proměnit oblast v opěrné území pro útoky proti Izraeli.
Během uplynulých šesti let si Hizballáh vybudoval virtuální stát ve státě: jeho milice se v jižním Libanonu staly jedinou vojenskou silou a vybudovaly si základny podél hranice s Izraelem, občas jen několik metrů od ní.
Příležitostně Hizballáh ostřeloval Izrael a jeho vůdce Hasan Nasralláh pokračoval ve svých děsivých invektivách, a to nejen proti Izraeli a sionismu, ale proti všem Židům.
Rezoluce 1559 Rady bezpečnosti OSN, která výslovně vyzvala k odzbrojení všech milicí a k opětovnému prosazení pravomocí libanonské vlády na jihu země, prošla nepovšimnuta.
Po natolik vynášené „cedrové revoluci“ z roku 2005 dokonce Hizballáh vstoupil do libanonské vlády, a současně si podržel své ozbrojené milice a kontrolu nad jihem.
Izrael, stále otřesen traumatem své chybně zahájené války v Libanonu v roce 1982, se rozhodl na útoky Hizballáhu nereagovat a doufal, že se nebudou stupňovat.
Takovéto absurdní situace ovšem často směřují k explozi, jak se také stalo, když Hizballáh z izraelského území unesl dva izraelské vojáky.
Přetrvávající existenci nezákonného státu ve státě ovládaného Hizballáhem už nelze tolerovat.
Avšak Libanon sám je příliš slabý, aby svou svrchovanost prosadil.
Na druhou stranu, Izrael už Hizballáhu nedovolí usadit se opět podél jeho hranice ani zachovat si potenciál raketových střel.
Ke znovuzavedení účinné libanonské svrchovanosti v jižním Libanonu bude zapotřebí mohutného mezinárodního úsilí, které půjde za současné potřásání rukou a plané řeči.
Základní prvky takového mezinárodního řešení jsou následující:
Má-li tato síla uspět, bude muset působit jinak než předešlé nezdařené pokusy OSN v Libanonu.
Současné jednotky OSN v jižním Libanonu, UNIFIL, jsou hořký žert.
Tak jako přítomnost OSN ve Srebrenici během bosenské války, také síly UNIFIL dělají OSN špatnou pověst: nikdy teroristům neznemožnily útočit na Izrael a nezastavily ani izraelskou invazi do Libanonu v roce 1982.
Zapotřebí je vojenské mise, která bude mít jasný mandát k použití síly.
Měla by být mezinárodní, se souhlasem OSN, ale nemělo by se jednat o sílu OSN.
Mohla by se zakládat na potenciálu NATO, se silnou evropskou složkou.
Aby tato delikátní mise získala v arabské zemi na legitimitě, měli by být doplněni vojáci z Maroka, Saúdské Arábie a snad Pákistánu.
Mise takových jednotek by měla pomoci rozmístit – v případě potřeby silou – libanonskou armádu v jižním Libanonu, podílet se na odzbrojení Hizballáhu a střežit izraelsko-libanonskou hranici, aby ani z jedné strany nedocházelo ke vpádům.
V neposlední řadě: všeobecně se neví, že jednou podivností libanonského statusu je až do dnešních dní to, že Sýrie dosud plně neuznala jeho existenci coby svrchovaného státu (v syrských učebnicích Libanon vystupuje jako součást Velké Sýrie).
V důsledku toho nejsou mezi těmito dvěma zeměmi žádné obvyklé diplomatické vztahy – v Bejrútu není syrské velvyslanectví a v Damašku není velvyslanectví libanonské.
To je absurdní a nebezpečné a nešťastná Arabská liga se tomu nikdy skutečně nevěnovala.
V zájmu posílení libanonské nezávislosti a bezpečnosti a v souladu s rezolucí OSN 1559, která vedla ke stažení syrských sil z Libanonu, by bylo dobré Sýrii přimět, aby uznala svrchovanost a nezávislost Libanonu.
Existence Hizballáhu jako ministátu v jižním Libanonu je křiklavým porušením libanonské suverenity.
Toto vakuum legitimní moci vyvolalo současnou krizi a je potřeba jej vykořenit.
Libanon sám nedokáže svou svrchovanost na jihu země prosadit a izraelské ozbrojené síly k tomu nejsou způsobilé.
Planá slova ze Sankt Peterburgu, Bruselu ani z centrály OSN nepostačí, což platí i pro pouhé příměří, neboť to by oblast vracelo do bodu jedna.
Je zapotřebí zásadní změny.
Tu dokáže přinést jedině účinná vojenská síla, s mezinárodní legitimitou.
Jinak budeme všichni odsouzeni k pokračování současných cyklů násilí.
Přežije Olmert?
Komise vedená bývalým soudcem Nejvyššího soudu Elijahu Winogradem právě zveřejnila svou prozatímní zprávu.
Její kritika Olmerta, ministra obrany Amira Perece a náčelníka generálního štábu Dana Haluce – nastíněná v podrobném a pečlivém stosedmnáctistránkovém hodnocení – je tvrdá, ale nikoliv překvapivá.
Winogradova komise formulovala to, co si již myslí většina Izraelců: totiž že Olmert s Perecem postrádali vojenské, bezpečnostní a politické zkušenosti, aby mohli konfrontovat teroristickou organizaci, která prováděla výpady na izraelské území, zabila řadu vojáků, další dva unesla a poté během více než měsíce odpálila tisíce raket na civilní cíle.
Nezkušenost premiéra a ministra obrany skutečně nemají v dějinách Izraele obdoby.
Olmert, jenž nastoupil na místo Ariela Šarona jako vůdce nové strany Kadima, byl pokládán za schopného, leč nevýrazného parlamentáře – a později starosty Jeruzaléma –, který byl znám spíše pro svůj polemický styl než pro politickou velikost či váhu.
Pro většinu Izraelců – včetně těch, kteří pro něj po stažení z Gazy hlasovali jakožto pro nositele Šaronova odkazu – tak Olmert zůstal premiérem, jenž se k moci dostal náhodou.
Podobně i Perec, dogmatický, ale efektivní odborář, překvapil všechny, když se ve stranických primárkách dostal do čela Strany práce a poté dal přednost resortu obrany před financemi.
Řada lidí měla pocit, že s dvojicí Olmert-Perec je zaděláno na problémy.
Právě proto, že si Izraelci uvědomují neustálé bezpečnostní ohrožení své země, byli vždy přesvědčeni, že jejich vedoucí představitelé by měli být schopni vést Izrael ve válce – ale také klást armádě nepříjemné otázky, pokud selže diplomacie.
Když 12. července 2006 takový okamžik znenadání (nebo to tak alespoň vypadalo) nastal v podobě útoku Hizballáhu, byli dva čelní izraelští politici zastiženi zcela v nedbalkách: náhle se ocitli ve válce, na kterou nebyli připraveni ani oni, ani izraelská armáda.
Té velel – vůbec poprvé v jejích dějinách – generál letectva Dan Haluc, který věřil, že vše lze vyřešit vzdušnou silou, čímž vytvořil třaskavou kombinaci civilní ignorance a vojenské arogance.
Winogradova komise dává odměřeným, ale zničujícím jazykem všem třem vedoucím představitelům nedostatečnou.
Olmertovo rozhodnutí vstoupit do bitvy bylo neuvážené a nebralo v potaz důsledky.
Perec nedokázal odhadnout strategické dopady svých rozhodnutí.
A Haluc nebyl s to prezentovat civilnímu vedení úplný obrázek o vojenských alternativách, které se armádě nabízely.
Haluc již před několika měsíci rezignoval.
Olmert a Perec však deklarovali, že navzdory závěrům komise neodstoupí: místo toho přislíbili, že zavedou do praxe řadu dalekosáhlých a zásadních doporučení komise v otázkách politiky, strategie a rozhodovacích procesů.
Udrží se Olmert s Perecem ve funkcích?
Jejich koaliční vláda se těší pohodlné parlamentní většině; politická aritmetika navíc neskýtá žádnou životaschopnou parlamentní alternativu.
Veřejné mínění – vrtkavé a rozezlené – nicméně volá po rezignaci obou: výzkum veřejného mínění provedený po zveřejnění zprávy komisí ukázal, že pouze 14% Izraelců je přesvědčeno, že by měl Olmert setrvat ve funkci, zatímco Perece podpořilo méně než 11% respondentů.
Na tento týden jsou plánovány demonstrace volající po odstoupení vlády, pro niž tak bude další fungování evidentně obtížnější.
Již dnes se objevují zvěsti o palácovém převratu uvnitř Kadimy s cílem nahradit Olmerta buďto vicepremiérem v osobě veterána Šimona Perese, anebo oblíbenou ministryní zahraničí Cipi Livniovou.
Nezdá se však, že se Olmert nechá vystrnadit.
Slabá a zdiskreditovaná Olmertova vláda opravdu může přežít.
Existují totiž silné náznaky, že kdyby měl kabinet padnout a konat se nové volby, vítězem by se stal Benjamin Netanjahu z pravicového Likudu, jenž byl ve volbách v roce 2006 poražen na hlavu, ale nyní trpělivě vyčkává v zákulisí.
Mnozí z těch, kdo si přejí Olmertův odchod, by zároveň nevítali Netanjahuův návrat, což možná vysvětluje také postoj Spojených států, který se jeví jako nepřímá podpora Olmertovi.
Pouze silná izraelská vláda může činit bolestná rozhodnutí, která jsou nezbytná, má-li se jednání s Palestinci setkat s úspěchem.
V důsledku toho se zdají vyhlídky na smysluplné pokračování izraelsko-palestinských rozhovorů ještě slabší než dříve.
Skutečným poraženým z libanonské války z roku 2006 tak není ani Izrael, ani Hizballáh, nýbrž – alespoň prozatím – mírový proces.
Palestina jako nezdařený stát
Palestinci vidí své dějiny jako boj proti sionismu a Izraeli.
Skutečnost je však složitější a provázejí ji opakované nezdary při vytváření soudržné politické entity, a to i v dobách, kdy k tomu vybízely historické příležitosti.
Zřejmě k prvnímu selhání došlo ve 20. letech minulého století, kdy britská mandátní vláda v Palestině podněcovala obě národní komunity – židovskou a arabskou – k zakládání komunálních samosprávních institucí, jež by měly na starost školství, sociální otázky, bydlení a místní správu.
Židé – kteří v té době tvořili necelých 20% obyvatel Britské Palestiny – si vytvořili radu, jež vešla ve známost jako Národní komise (Va’ad Leumi) a která byla založena na voleném orgánu, totiž na Shromáždění zástupců palestinských Židů.
Do tohoto shromáždění se konaly pravidelné volby, v nichž spolu soupeřilo i více než dvanáct různých stran.
Tato autonomní instituce se stala předchůdcem politické struktury rodícího se židovského státu a z jejích vedoucích představitelů – mezi nimiž nechyběl ani David Ben-Gurion – vyrostla budoucí izraelská politická elita.
Izrael uspěl jako stát s pulzujícím a někdy i bouřlivým parlamentním životem právě proto, že jeho vůdci této příležitosti využili.
Palestinci si naopak podobné zárodečné státní struktury nikdy nevytvořili: byl sice založen Arabský vyšší výbor skládající se z regionálních a kmenových hodnostářů, avšak žádné volby se nikdy nekonaly.
Jeho předsedou se stal jeruzalémský muftí Hadž Amin as-Husajní (pozdější spojenec nacistického Německa), ale výboru se nikdy nepodařilo vytvořit všeobecně uznávané státní vedení nebo poskytnout arabské komunitě paletu vzdělávacích a sociálních služeb, jakou židovské volené orgány nabídly členům své komunity.
Ke druhému selhání došlo během arabské vzpoury proti britské vládě v Palestině v letech 1936-1939, kterou doprovázely mohutné teroristické útoky proti židovským civilistům.
Samotnou vzpouru brutálně potlačila britská armáda, ale ještě předtím vyústil rozkol uvnitř palestinské komunity ve vznik dvou ozbrojených milicí – jedné založené na Husajního klanu, druhé na umírněnějších Našašibiovcích –, které se obrátily proti sobě.
Znesvářené milice pak zabily víc Palestinců než britská armáda či židovské sebeobranné síly.
Třetí – a ještě tragičtější – selhání nastalo v letech 1947-1948, kdy palestinští Arabové odmítli plán Organizace spojených národů na rozdělení, který po odchodu Britů počítal se vznikem separátního arabského a židovského státu.
Zatímco Židé na tento kompromis přistoupili, palestinští Arabové podporovaní Ligou arabských států ho odmítli a začali se vznikajícím státem Izrael válčit.
Porážka palestinských Arabů v tomto úsilí a z toho vyplývající problém s uprchlíky se stal pro Palestince určujícím okamžikem.
V tomto kontextu se však někdy zapomíná na skutečnost, že prakticky všechny sektory palestinsko-arabské společnosti sice odmítly plán OSN, ale zároveň Palestinci nedokázali vytvořit žádné soudržné politické instituce a jednotné vojenské velení, s nímž by mohli konfrontovat mnohem menší židovskou komunitu.
Naproti tomu obléhané židovské komunitě vedené Davidem Ben-Gurionem a židovskými sebeobrannými jednotkami (Hagana) se podařilo prostřednictvím svých demokratických institucí mobilizovat jen s marginálními rozpory prostředky potřebné k provedení úspěšné vojenské kampaně.
Jistě, řada palestinských politických vůdců uprchla po vypuknutí násilností do Bejrútu nebo do Káhiry.
Husajního klan rozmístil své milice v oblasti Jeruzaléma.
Nedaleko od Tel Avivu, v přilehlém Jafu, převzala kontrolu znesvářená milice vedená Hasanem Salaméhem.
Na židovské vesnice na severu země útočila milice sídlící v Sýrii a vedená Fawzím Kaukdžím.
Umírněnější Arabové z Haify se pak snažili – ne velmi úspěšně – zůstat stranou bojů.
Vzhledem k nejednotnosti se stala porážka Arabů téměř nevyhnutelnou.
Jizvy z faktické občanské války z 30. let se navíc v té době ještě zcela nezhojily: vzájemná podezíravost a vzpomínky na krvavé masakry nahlodávaly spolupráci a důvěru.
K poslednímu selhání došlo v roce 1993, kdy dohody z Osla mezi Izraelem a OOP umožnily zřízení autonomní Palestinské samosprávy vedené Jásirem Arafatem.
Namísto vybudování infrastruktury budoucího palestinského státu, v jehož rámci by nejrůznější funkce pomalu přecházely z izraelské armády na palestinskou samosprávu, tehdy Arafat vytvořil stát muchabaratu (bezpečnostních služeb) na způsob Egypta, Sýrie a (do pádu Saddáma Husajna) Iráku.
Arafat a jeho stoupenci z Fatáhu založili téměř tucet vzájemně si konkurujících bezpečnostních služeb – někdy nerozlišitelných od klanových milicí –, které pohltily více než 60% rozpočtu Palestinské samosprávy na úkor školství, bydlení, sociální politiky a zlepšení situace uprchlíků.
Do tohoto vakua pak vtrhl Hamás se svou sítí škol, sociálních služeb, komunitních center a podpůrných organizací.
Dobytí Gazy Hamásem bylo jen posledním krokem v tomto vývoji.
Je snadné svalovat vinu za současnou palestinskou krizi na jednotlivce – ať už je to Arafat nebo Abbás.
Ještě snazší je vinit z této krize izraelskou okupaci nebo americkou politiku.
Viny ke svalování je jistě spousta.
Všechna národnostní hnutí – řecké stejně jako polské, židovské stejně jako kurdské – však začínají protivenstvím.
Palestinci musí překonat složitou historii – historii plnou vnitřní nejednoty a vražedných krvavých konfliktů.
Dnes stojí znovu na křižovatce a záleží na nich, zda se jim podaří vyjít ze stínu svého tragického dědictví.
Nikdo jim nepomůže, pokud nedokážou přijít se soudržným, konsensuálním a v rozumné míře jednotným vedením – s tím, čemu samotný Abbás říká „jeden zákon, jedna autorita, jedna zbraň“.
Bezmocná Amerika?
Existují bezprostřední důvody tohoto stavu: vláda izraelského premiéra Ehuda Olmerta je slabá a nepopulární, zejména kvůli zpackané válce proti Hizballáhu v Libanonu roku 2006.
Palestinská samospráva vedená Mahmúdem Abbásem je ještě slabší, neboť loni po násilném puči ztratila moc nad Gazou ve prospěch Hamásu.
Na palestinské straně jde o součást hlubšího fenoménu: dlouholeté neschopnosti vytvořit institucionální struktury nezbytné k budování státu.
Například v letech 1936-1939 se palestinské povstání proti britské nadvládě zvrhlo v krvavou občanskou válku, v níž více Palestinců zabili jejich bratři než britská armáda nebo židovské sebeobranné síly.
To se nyní v Gaze opakuje.
Při pohledu zpět na 60 let americké angažovanosti v regionu lze rozpoznat dva scénáře, během nichž Spojené státy dokáží místní aktéry přimět k dohodě.
Za jiných okolností jsou USA nakonec bezmocné.
První scénář nadchází, když hrozí, že se skutečná válka rozhoří v širší konflikt a destabilizuje region a velmocenské vztahy.
V takových případech rezolutní americké kroky dokáží zastavit boje a prosadit příměří, ne-li mír.
V roce 1973, na konci jomkippurské války, se Izrael chystal obklíčit celou egyptskou třetí armádu na Sinaji.
Jeho vojska byla na cestě do Káhiry, takže Egyptu hrozilo, že utrpí zásadní porážku.
Několik strohých zpráv od prezidenta Richarda Nixona Izraelce zarazilo a umožnilo Američanům zahájit dlouhý proces zmírňování napětí, který vedl k řadě prozatímních dohod.
V roce 1982, během invaze do Libanonu, se zase izraelské jednotky chystaly vstoupit do muslimského západního Bejrútu poté, co syrští agenti provedli atentát na Bašíra Džamáíla, nově zvoleného prezidenta Libanonu, jenž byl nakloněn Izraeli.
To by pravděpodobně vtáhlo Sýrii do války.
Několik strohých telefonátů prezidenta Ronalda Reagana ministerskému předsedovi Menachemu Beginovi tomu zabránilo.
Během první války v Zálivu v roce 1991, kdy Irák odpálil 39 raket Scud na izraelské civilní cíle a americké síly nedokázaly irácké útoky zastavit, byl Izrael přichystán udeřit na irácké cíle, což by rozpoltilo americko-arabskou protiiráckou koalici.
USA varovaly Izrael, aby se nezapojoval, a Izrael byl nucen se podřídit.
Ve všech těchto případech bylo americké angažmá pohotové a zaměřené na jasný cíl a splnění požadavků bylo ověřitelné během několika dní, ne-li hodin.
V takových dramatických situacích se americká moc předvádí v nejlepším světle.
Druhý scénář se odvíjí tehdy, když už se obě strany zapojily do bilaterálních mírových rozhovorů, zaplatily politickou cenu na domácí scéně a u většiny otázek dosáhly dohody, avšak některé záležitosti zůstávají nevyřešené a hrozí, že kvůli nim proces ztroskotá.
V takových případech může Amerika vstoupit do hry a pomocí cukru a biče přimět obě strany, aby se překonaly.
Po návštěvě Anwara Sadata v Jeruzalémě roku 1977 Izrael a Egypt rok vyjednávaly a dosáhly shody ve většině bodů: míru, diplomatických vztazích a úplném izraelském stažení ze všech okupovaných egyptských území na Sinaji.
V tu chvíli prezident Jimmy Carter – který se původně stavěl proti tomuto procesu – pozval obě strany do Camp Davidu, aby se dopracovaly k mírové dohodě.
V roce 1993 Izrael a OOP při tajných vyjednáváních v Norsku (o nichž Američané nevěděli) dosáhly dohody o vzájemném uznání a o vytvoření provizorní palestinské autonomní samosprávy.
Některé otázky ale zůstávaly nedořešené.
Do hry vstoupil prezident Bill Clinton a přiměl obě strany, aby své zbylé neshody překonaly.
Když nejde ani o jeden z těchto scénářů, americké iniciativy bývají nevydařené.
To se stalo Clintonovi v Camp Davidu roku 2000, když se mu nezdařilo přimět k dohodě izraelského premiéra Ehuda Baraka a předsedu OOP Jásira Arafata, i Bushově cestovní mapě v roce 2003, když obě strany sice v zásadě souhlasily s jejími obecnými vodítky, ale pro jejich naplnění udělaly jen málo.
Za neexistence místní politické vůle a tváří v tvář plánu na budování míru, jehož naplnění si může vyžádat léta, jsou USA prakticky bezmocné.
Jsou mimořádně úspěšné jako hasičský sbor i jako porodník , ale nikoli jako iniciátor .
Co platí pro USA, platí ještě víc Evropskou unii, jejíž „měkká moc“ nedokáže vynahradit nedostatek její věrohodnosti v regionu.
Tutéž dynamiku lze pozorovat i jinde: přes všechnu svou moc USA nedokázaly vyřešit konflikty na Kypru, v Bosně a Kosovu.
Annanův plán na Kypru selhal kvůli odporu jedné strany; současný pokrok (nevýznamné, ale symbolicky důležité otevření přechodu v ulici Lédra v centru Nikósie) je odrazem vnitřních politických změn na řeckokyperské straně.
Obdobně platí, že pokud Bělehrad změní svůj vzpurný postoj ke Kosovu, nestane se tak kvůli tlaku USA ani EU, ale kvůli vnitřním politickým změnám v Srbsku.
Připustíme-li meze americké moci, neznamená to, že Amerika je bezvýznamná: dokáže stabilizovat konflikt, přispět k prosazení kroků budujících důvěru a dojednávat prozatímní dohody.
V případě izraelsko-palestinského konfliktu, stejně jako v každém střetu mezi dvěma národními hnutími, klíč k řešení nakonec leží v rukou místních aktérů.
Žádný národní konflikt zatím nikdy nevyřešily vnější mocnosti, ať už jsou jejich záměry jakkoli dobře míněné.
Budování Palestiny odspodu
První překážkou – a otázkou, která dnes stojí v popředí – je probíhající palestinská občanská válka, kdy Hamás ovládá pásmo Gazy navzdory palestinské samosprávě vedené Fatahem Abú Mázina.
Vzhledem k tomuto elementárnímu selhání Palestinců při budování státu jsou v tuto chvíli téměř nemožné jakékoli smysluplné mírové rozhovory s Izraelem, natož mírová dohoda.
Jestliže se Palestinci nedokážou sami mezi sebou shodnout na minimálním národním konsenzu, jak je možné mezi nimi a Izraelem sjednat mír?
Zadruhé, s Benjaminem Netanjahuem ze strany Likud na postu ministerského předsedy má teď Izrael vládu, u níž je mnohem méně pravděpodobné, že by byla ochotná – a schopná – udělat zásadní ústupky a vystěhovat ze Západního břehu stovky tisíc izraelských osadníků.
Zatřetí a především, dohodě z roku 1993 mezi Izraelem a OOP se dodnes nepodařilo splnit svůj cíl.
Pokusy oživit mírový proces z Osla – „cestovní mapu“ a proces z Annapolisu – rovněž nedokázaly zajistit víc než plané deklarace a bezduché fotografování politiků.
Je třeba uvažovat o příčinách těchto 15 let nezdarů, aby Mitchellova mise nebyla jen dalším předem nevydařeným úsilím.
Krach procesu z Osla lze snadno a právem klást za vinu jak Palestincům, tak Izraeli.
V sázce je ale mnohem závažnější věc a neměli bychom ji přehlížet.
Proces z Osla se snažil vybudovat palestinský stát shora: vytvořit Palestinskou národní správu, předat jí území, vybavit ji sílícími pravomocemi, vyzbrojit a financovat, uspořádat volby a palestinský stát by se objevil.
Namísto toho vznikla zkorumpovaná, militarizovaná palestinská samospráva se soupeřícími bezpečnostními službami, které prokázaly neschopnost zajistit bezpečí.
Nedokázala vést věrohodná jednání s Izraelem ani zajistit nezbytné služby pro obyčejné Palestince.
Zřetelně vyčnívají dvě příčiny tohoto nezdaru: institucionální slabost palestinské občanské společnosti, jíž chybí infrastruktura nezbytná k budování státu, a nemožnost souběžného budování státu a zajišťování míru.
Nikde na světě neexistuje precedent, který by naznačoval, že takový dvojvrstvý proces může uspět.
Je potřebná zásadní změna paradigmatu: úsilí by se mělo přesunout k budování palestinského státu odspodu, pro což existují povzbudivé náznaky, a to i navzdory neúspěchu procesu vedeného shora.
Bývalý britský premiér Tony Blair a americký generál Keith Dayton během posledních dvou let uspěli s účinným budováním institucí ve třech okresech na Západním břehu – Dženínu, Betlémě a Hebronu – a proměnili je v nejpokojnější oblasti na Západním břehu, s minimální izraelskou vojenskou přítomností.
Místní orgány byly zajištěny dostatečným financováním a poradenstvím, nezávislé obchodní komory se staly páteří místní podnikatelské střední třídy, která má zájem zachovávat v regionu mír, a to i za neexistence všeobecné dohody, lokální policie prošla výcvikem (v Jordánsku) a teď funguje efektivně jako policejní síla, nikoli jako ozbrojené milice, a byly obnoveny obchodní vztahy s přilehlými izraelskými oblastmi.
Tohoto posílení pravomocí účinného lokálního vedení bylo dosaženo s notnou dávkou houževnatosti – a bez velké slávy. Tyto praktické projekty ale vytvořily – vůbec poprvé – stavební kameny nezbytné k efektivnímu budování palestinského státu.
Ovšemže, tento proces si vyžádá čas a trpělivost.
Doposud se ale jedná o jediný přístup, který se ukázal jako úspěšný, zatímco všechno ostatní selhalo.
Jak nedávno řekl Blair, takový proces vedený odspodu může jít ruku v ruce s Netanjahuovým cílem „ekonomického míru“, třebaže nakonec by musel jít dál.
Že by součástí takového přístupu muselo být úplné zastavení izraelských osadnických aktivit, není ani potřeba říkat.
Pokud se pečlivě vymodeluje, mohla by jej izraelská vláda nepřímo akceptovat, ač bez valného nadšení.
Proces z Osla selhal. Snaha oživit jej – řekněme prostřednictvím bejrútské arabské mírové iniciativy – pouze odkryje stávající neshody mezi oběma stranami a nikterak nepřekoná palestinský nezdar při budování státu.
Po všech kolapsech snah vytvořit palestinský stát shora zůstává životaschopným jen jeden staromódní způsob – postup odspoda nahoru.
Ať Miloševiče soudí Srbové
Poslední dobou se v Jugoslávii děje mnoho věcí, většinou velmi zajímavých.
Po počátečním váhání a prvotním neúspěchu byl Milošević konečně uvezněn – a to bez krveprolití, i když s jistým nebezpečím.
Volby, které minulý víkend nerušeně proběhly v Černé hoře, však mohou být předzvěstí konfliktu a obtížných rozhodnutí o nezávislosti. Je nicméně naděje, že zúčastněné strany tyto záležitostí vyřeší u jednacího stolu, nikoli na bojišti.
Jde o významný posun vpřed, který dokazuje, že navzdory vymývání mozků a spoluvině mnoha Srbů na zločinech Miloševičova režimu mají demokracie a otevřená společnost šanci zakořenit v jugoslávské půdě.
Před Srbskem a jeho novými úřady stojí klíčové rozhodnutí: zda vydat Miloševiče haagskému tribunálu.
V tomto směru se shoduje takřka celý svět, který tlačí na jugoslávského prezidenta Koštunicu, aby mu vyhověl.
Pro budoucnost Srbska by však takové rozhodnutí mohlo mít dalekosáhlé negativní důsledky.
Mnozí z těch, kdo souhlasí s tím, že Milošević je válečný zločinec, dnes tvrdí, že bychom měli vyslyšet hlasy z Bělehradu, podle nichž by Milošević měl stanout před soudem svého vlastního národa.
Rozhodující morální odpovědnost za to, co Milošević udělal, leží na srbském lidu.
To oni mu dali moc, ačkoli způsobem, který ne zcela odpovídá demokratickým normám; to oni jej podporovali, i když je vedl ke genocidě a k jedné porážce za druhou.
A konečně to byli oni, kdo jej sesadili, a jejich nové demokratické vedení v Bělehradě, jež jej pod nemalou hrozbou jejich vlastní pozici a postavení zatklo.
Zatčení mohlo totiž snadno skončit krvavým masakrem, který by destabilizoval dosud nejistou demokratickou vládu.
Nové jugoslávské vedení by tak nyní mělo dostat možnost vypořádat se s Miloševičem způsobem, který podpoří demokracii v Jugoslávii.
Jeho zločiny by měli soudit jeho spoluobčané – ne mezinárodní tribunál.
Jen tak může proces s ním získat potřebnou legitimitu a důvěryhodnost, a to především u těch Srbů, kteří si dosud neuvědomili skutečný rozsah Miloševičových zločinů.
Významný je i ten moment, že pokud budou Miloševiče soudit sami Srbové, z nichž mnozí jeho režim podporovali, budou nuceni postavit se tváří v tvář vlastnímu chování a ve svém svědomí z toho vyvodit patřičné důsledky.
Tento proces pomůže Srbsku připojit se ke svobodným a zdravým evropským státům.
Bude-li se soud konat před vzdálenými soudci, kteří sedí ve vzdáleném městě a ohánějí se ne příliš průhledným a poněkud abstraktním zákoníkem – nebudou to Srbové vnímat jako souzení Miloševiče, ale jako spravedlnost vítěze vyměřenou pro srbský národ.
Tak to pochopitelně není.
Avšak politické procesy (a válečné procesy jsou vždy politické) musí nejen trestat, ale i učit.
Aby ponaučení ze soudu s Miloševičem srbský lid přijal, musí je vyslovit srbský soudce v rámci normativního systému, který většina Srbů považuje za legitimní.
Volání ze všech stran světa, aby byl Milošević postaven před soud v Haagu, nehledě na politické důsledky, je rovněž pochopitelné.
Tento nátlak je však nemoudrý a navíc poněkud pokrytecký.
Koneckonců kdyby mírové jednotky v Bosně opravdu chtěly jednat, mohly by zatknout Radovana Karadžiče a generála Ratka Mladiče, vůdce bosenských Srbů obžalované soudem v Haagu z válečných zločinů.
Neučinili tak, a nezdá se, že by se k tomu někdy brzy chystali.
Odkud se bere ta nečinnost?
Vězí za tím jasně politické důvody: britská, americká a francouzská vláda nechce riskovat životy vlastních vojáků, aby tito arcizločinci byli postaveni před soud.
Karadžič s Mladičem unikají už roky, vlastně už od doby, kdy byly podepsány daytonské mírové dohody.
Cožpak by neměl být brán stejný ohled na politický nátlak, jemuž čelí prezident Koštunica, a na citlivost srbského národa?
Opravdu stojí konání soudního procesu, který je podle všech signálů jugoslávská vláda schopna uskutečnit, za riziko destabilizace mladé jugoslávské demokracie?
Fakt, že se v Bělehradě sejde smírčí komise, dává tušit, že současné jugoslávské vedení chápe, že musí zahojit rány, které vražedný Miloševičův režim způsobil vlastnímu národu.
Jen kdyby mezinárodní společenství prokázalo srbskému lidu stejný soucit a pochopení, jaký projevuje, má-li se rozhodnout, zda riskovat životy vlastních vojáků při akci na zadržení Karadžiče a Mladiče.
Jsou dny dolaru sečteny?
Ještě před rokem dolar dominoval světu jako imperátor.
Teď je pokořen a triumfuje euro.
Přestává dolar být nezpochybnitelnou rezervní a obchodní měnou?
Anebo je předčasné hovořit o ,,euro triumphans"?
Tato otázka zneklidňuje nejen spekulanty, kteří sledují propad dolaru, ale i řadové podnikatele, kteří najednou nevědí, v jaké měně mají fakturovat dovoz a vývoz.
Role, jakou v obchodním světě hrají měny jakožto fakturační činitel, by si vůbec zasloužila větší pozornost.
V současnosti stále převládá dolar.
V dolarech probíhá větší část amerického dovozu a vývozu a dolar se ve značné míře používá i v obchodech mimo USA.
Od roku 1980 však dolar ztrácí půdu pod nohama.
Evropská komise odhaduje, že podíl dolaru ve světovém obchodu klesl z 56 procent v roce 1980 na 52 procent v roce 1995 (poslední rok, pro který existují statistiky).
Podíl německé marky zůstával v téže době relativně stálý.
Japonský jen sice pokulhává, ale zato vykázal nejvyšší relativní růst, když se jeho podíl na celkovém světovém obchodu od roku 1980 do roku 1995 zvýšil ze dvou na téměř pět procent.
K důvodům, proč si dolar tak dlouho uchovává své postavení jako první mezinárodní měna, patří nízké transakční náklady na devizových trzích, historická role dolaru ve světovém obchodu od roku 1945 a velikost americké ekonomiky.
Jenomže velikost je mnohem komplexnější činitel, než jak se na první pohled zdá.
Druhou největší ekonomikou na světě je Japonsko, ale podíl obchodu v jenech zůstává na nízké úrovni, a to i ve srovnání s těmi nejmenšími státy Evropy.
Jedním z faktorů, kterým to lze vysvětlit, je velký podíl amerických firem na trzích, kde Spojené státy prodávají své zboží.
Abychom pochopili všechny příčiny tohoto stavu, musíme si uvědomit, jaké faktory působí v okamžiku, kdy se firma rozhoduje, v jaké měně bude fakturovat své zboží.
Před vývozcem jsou zde dvě rizika: cena a konkurence.
Například japonská firma, jíž jde o co nejvyšší zisk v jenech ze zboží prodávaného ve Svýcarsku.
Pokud japonská firma určí cenu ve švýcarských francích, vystavuje se cenovému riziku, neboť cena v jenech bude kolísat podle kurzu mezi japonským jenem a švýcarským frankem.
Japonský exportér se tak bude spíš přiklánět k ceně v jenech.
Firmy si ale dávají pozor i na to, co dělá jejich konkurence.
Pokud japonská firma prodá své zboží na konkrétní švýcarský trh, kterému dominují švýcarské firmy (které fakturují ve švýcarských francích), bude i ona preferovat cenu ve švýcarských francích.
Pokud by nabízela ceny v jenech, riskovala by ztrátu trhu, pokud by jen posílil.
Pokud jsou na některém konkrétním švýcarském trhu dominantní japonské firmy, budou označovat hodnotu zboží v jenech: japonská firma se totiž v tomto případě nemusí bát, že po posílení jenu ztratí trh, neboť její konkurence bude muset řešit stejný problém.
Tyto argumenty vysvětlují onu významnou roli dolaru v mezinárodním obchodě.
Fakt, že Spojené státy jsou velké, vysvětluje, proč jsou americké firmy na určitých trzích dominantní, ať už jako vývozce nebo jako konkurence dovozu v případě dovozu zahraničního zboží do USA.
Z toho plyne, že americké firmy budou své zboží cenit v dolarech nehledě na to, zda prodávají v tuzemsku nebo v cizině, a zahraniční firmy budou z konkurenčních důvodů své zboží vyvážené do USA rovněž označovat cenou v dolarech.
Japonsko je druhá největší světová ekonomika. Jen by tedy měl mít mnohem větší váhu.
Klíčovým důvodem, proč tomu tak není, je konkurenceschopnost.
Za prvé, Spojené státy jsou největším obchodním partnerem Japonska: více než polovinu japonského obchodu s industrializovanými zeměmi tvoří obchod s USA.
Na amerických trzích, kde mají domácí firmy tendenci dominovat, se 80 procent japonského exportu udává v amerických dolarech.
Za druhé, přestože Japonsko vyváží i do jiných zemí vedle USA, i na těchto trzích musí čelit silné americké konkurenci.
Tak například japonský export do jihovýchodní Asie, který téměř z padesáti procent probíhá v dolarech, a to kvůli konkurenci amerických exportérů.
Tyto okolnosti se v dohledné době zřejmě nezmění, na základě čehož lze usuzovat, že jen se bude ve světovém obchodu i nadále držet stranou.
Z těchto okolností lze ale vyvodit i to, že na mezinárodní obchodní scéně posílí euro.
Země eurozóny můžeme z hlediska měnové denominace obchodu považovat za jednu zemi.
Tato ,,země" má dohromady mnohem větší tržní sílu než jednotlivé země, které tvoří Evropskou měnovou unii, samostatně.
Euro by tedy mělo do budoucna v mezinárodním obchodu sehrát mnohem větší roli než součet všech jednotlivých měn, které nahradilo.
K těmto změnám ovšem dojde postupně.
Fenomén ,,euro triumphans", který přivítal propad dolaru, je tudíž opravdu předčasný.
Navzdory nesnázím by si dolar měl ještě na nějakou tu dobu udržet svou dosavadní převahu.
Evropská diskriminace před soudem
Všechny evropské země jsou členy Rady Evropy, všechny podepsaly Evropskou úmluvu o lidských právech, 39 ze 46 členských států přijalo Rámcovou úmluvu o ochraně národnostních menšin a 14 z nich ratifikovalo i Protokol č. 12 o zákazu diskriminace.
Životní podmínky mnoha Romů přesto zůstávají otřesné.
Ačkoliv poslední zprávy, které v roce 2006 zveřejnili Evropské monitorovací centrum pro rasismus a xenofobii a komisař Rady Evropy pro lidská práva, zaznamenávají jisté zlepšení, zároveň z nich vyplývá, že životní podmínky Romů stagnují, pokud se přímo nezhoršují.
Romové jsou i nadále oběťmi diskriminace v oblasti přístupu k bydlení, zdravotní péči a vzdělání, a to navzdory značnému místnímu úsilí z popudu a s podporou Rady Evropy.
Diskriminace v přístupu ke vzdělání je obzvláště závažná vzhledem k tomu, jak hluboký má dopad na životní vyhlídky obětí.
V nejkrajnějších případech je segregační již samotný vzdělávací systém: izolované školy v odlehlých osadách, zvláštní třídy pro romské děti v běžných základních školách a nadměrně vysoký podíl Romů ve třídách pro děti s poruchami učení.
EHCR se zabýval třetím z výše uvedených případů ve sporu D. H. a další versus Česká republika .
Soudu bylo předloženo 18 případů děvčat a chlapců, kteří byli v letech 1996 až 1999 umístěni do zvláštních škol, a to buď přímo, nebo po jisté době strávené v základní škole.
Otázka zněla, zda se tyto děti staly oběťmi diskriminace kvůli své příslušnosti k národnostní menšině.
Česká vláda připustila, že v některých třídách zvláštních škol je 80 až 90% romských dětí.
Je-li to prý však diskriminace, pak nikoliv přímá, protože podle českých zákonů může o zařazení dítěte do zvláštní školy rozhodnout pouze ředitel školy na základě výsledků inteligenčního testu provedeného v pedagogicko-psychologické poradně a takový krok navíc podléhá souhlasu rodičů nebo zákonných zástupců dítěte.
Rozdíl v zařazování není sám o sobě diskriminační.
Podle precedenčních zákonů nejvyšších národních soudů a ECHR lze o diskriminaci hovořit pouze v případě, kdy je s různými lidmi v podobné situaci zacházeno různě.
Národní i mezinárodní precedenční právo si nicméně uvědomuje, že opatření, které je na papíře nediskriminační, může být v praxi diskriminační.
Ve zmíněném případě tedy údajná diskriminace nepramení ze samotného zákona, nýbrž z jeho dopadů, přičemž žaloba se opírá především o statistiky prokazující nadměrný podíl Romů ve zvláštních školách.
K dispozici je i řada dalších zpráv o situaci Romů v České republice, včetně zprávy Rady Evropy.
Jak ovšem soud správně poznamenal, jeho rozhodnutí by se mělo týkat pouze případů uvedených v žalobě a soud by neměl dávat najevo svůj názor na legitimitu českého vzdělávacího systému, poněvadž rozhodnutí týkající se vzdělávacích příležitostí spadají do pravomoci států, a mohou se tudíž stát od státu lišit.
Za tohoto předpokladu a vzhledem k povaze případu, jímž se musel zabývat, sedmičlenný Senát v únoru 2006 žalobu zamítl s tím, že zákon o zvláštních školách není namířen konkrétně proti Romům a nevztahuje se pouze na ně.
Podle soudu je legitimním cílem zákona zohlednit v učebním procesu poruchy učení jedné konkrétní kategorie žáků a psychologické testy se jeví jako dostatečně objektivní, aby nevyvolávaly podezření z rasové podjatosti.
I nadále navíc platí, že se zařazením dítěte do zvláštní školy musí souhlasit rodiče, a romské děti, které byly do těchto škol umístěny, se mohou později vrátit do školy většinové, a reintegrovat se tak do normálního vzdělávacího procesu.
Ačkoliv se zdá zdůvodnění soudu dobře podložené, určitá nejistota přetrvává.
Statistiky prokazující enormní podíl romských dětí ve zvláštních školách lze těžko přehlédnout a podezřením z diskriminace se lze jen těžko vyhnout.
Zákony se sice změnily, ale ne vždy je mentalita lidí následuje stejným tempem. Navíc intuitivně víme, že psychologii lze snadno vykládat tak, aby znamenala mnoho různých věcí.
Každopádně soud před ohlášením svého rozhodnutí pokládal za nutné konstatovat, že sice neshledal žádné důkazy o porušení úmluvy, ale že statistiky obsahují „znepokojivá čísla“ a celkovou situaci v České republice v oblasti vzdělávání romských dětí je potřeba zlepšit.
Předseda soudu Jean-Paul Costa vyjádřil obdobný názor, aniž přitom zpochybnil legitimnost rozhodnutí, zatímco soudce Cabral Barreto vyjádřil s rozhodnutím nesouhlasné stanovisko.
Příznačné navíc je, že soud na žádost zúčastněných stran souhlasil s postoupením odvolacího řízení svému Velkému senátu.
Podle Costy by bylo zamítnutí rozhodnutí z února 2006 v rozporu s předešlým precedenčním zákonem.
Rozhodne tedy soud o fungování českého vzdělávacího systému jako takového?
Anebo se přidá k soudci Barretovi, jenž volá po uznání závazku uskutečňovat politiku pozitivní diskriminace, jež by zvýhodňovala Romy?
Ať už se soud vydá kteroukoliv cestou, jisté je, že romské děti by měly mít stejné příležitosti jako ostatní.
Právě tento imperativ tvoří prazáklad blížícího se rozhodnutí, neboť dává soudu příležitost znovuuplatnit základní princip nediskriminace, jenž definuje naše demokratické společnosti.
MMF jako globální finanční kotva
MMF může v tomto ohledu sehrát významnou úlohu díky své ryze globální perspektivě zahrnující vyspělé i vyspívající a rozvojové ekonomiky, jež se do globální finanční soustavy čím dál větší měrou integrují.
MMF se navíc nezaměřuje na finanční trhy per se , ale disponuje jedinečnou odbornou znalostí vazeb mezi reálnou a finanční ekonomikou.
Konečně platí, že perspektiva MMF je univerzální, s dobrým výhledem na sektory a trhy.
Fond svého jedinečného postavení dosud plně nevyužil, neboť je často pasivní, co se týče oslovování ostatních, vysílání jasných poselství a udílení doporučení svým členům.
Současné pozdvižení na finančním trhu však poukázalo na existenci mezer v regulaci a dohledu a na špatně chápané mezinárodní vazby, jež vyžadují globální reakci.
Jsme přesvědčeni, že MMF musí v otázkách finanční stability postupovat rázně a být proaktivnější s cílem předcházet budoucím krizím a zmírňovat je.
MMF by měl úzce spolupracovat s Fórem pro finanční stabilitu, Bankou pro mezinárodní platby a dalšími příslušnými mezinárodními orgány.
K posílení úlohy Fondu ve vztahu k finanční stabilitě navrhujeme konat ve třech souvisejících oblastech.
Zaprvé, MMF by měl finanční stabilitu prosazovat prostřednictvím multilaterálního dohledu.
Měl by si najít místo v centru mezinárodních finančních trhů a zajišťovat analytickou platformu, a to nejen pro centrální banky a ministry financí, ale také pro regulátory, tvůrce norem a účastníky trhu.
Konkrétně by Fond měl zkvalitnit znalosti vazeb mezi kontrolními mechanismy a makroekonomickými poměry, včetně vývoje platebních bilancí a směnných kurzů, a to využitím hojnosti informací a odborných znalostí ze všech koutů mnoha zemí, jež získává při misích do svých 185 členských států.
To by mu umožnilo stanovit makroekonomická rizika pro stabilitu a vybídnout kontrolory a regulátory k osvědčeným postupům.
Stavěním na výzkumu by MMF mohl významněji přispět k debatě o makroekonomických a finančních důsledcích private equity, hedžových fondů a fondů svrchovaného majetku a vytvořit praktická doporučení ke zlepšení způsobu, jímž přispívají k mezinárodní finanční stabilitě.
Zadruhé, MMF by měl finanční stabilitu prosazovat prostřednictvím bilaterálního dohledu.
Musí se znovu zamyslet nad tím, jak se k finanční stabilitě stavět během každodenní práce se členy.
Do pozorovacích činností MMF je třeba plně integrovat analýzu finančního sektoru.
MMF by také měl být proaktivnější a hovořit s větší upřímností v systémově významných zemích, kde se objevily nedostatky ve finančním dohledu a krizovém řízení.
Měl by pomáhat vyspívajícím ekonomikám s formováním zdravých domácích finančních trhů.
Tyto kroky by vyžadovaly, aby se posílila rozmanitost pracovních týmů MMF s cílem doplnit tradiční makroekonomické a fiskální kvalifikace odbornou znalostí finančního sektoru.
Fond musí najmout více expertů na finanční sektor a méně spoléhat na akademické odborníky.
Zatřetí, Fond by měl být nápomocen členům, již mají dobře vypracované programy liberalizace své ekonomiky a její integrace do globální finanční soustavy.
Měl by zvážit vypracování vhodných likviditních nástrojů k dodání důvěry ekonomikám vyspívajících trhů, které může postihovat krize mimo jejich kontrolu, místo aby je nutil vytvářet čím dál rozsáhlejší rezervy nebo se uchylovat k regionálním opatřením usilujícím o vlastní pojištění.
Činnost v těchto třech oblastech by přispěla k vytvoření multilaterální instituce s kompetencí a kvalifikací radit zemím v kontrolních a regulačních otázkách systémového významu.
Současné pozdvižení podtrhuje, že mezinárodní finanční soustava takovou instituci potřebuje.
Členská základna, již zastupujeme, – vyspělé a vyspívající země v Asii a Evropě – se chce na obnově posíleného MMF v centru mezinárodní měnové soustavy podílet.
Nový MMF
MMF má dobrou pozici k tomu, aby svým členům pomohl překonat finanční propasti pramenící z krize.
V předvečer summitu G-20 se rozšířil přístup k úvěrovým kapacitám fondu a omezily se politické podmínky.
V kontrastu s předchozí praxí byla pro země, které si vedou dobře, zavedena nová úvěrová linka nenavázaná na žádné podmínky.
Jako první ji využijí Mexiko a Polsko a další země se přidají později.
Tato pružnější úvěrová politika je odrazem nového obrazu MMF.
Negativní stigma financí MMF je věcí minulosti.
Finanční role MMF v této krizi je tedy zajištěna a fond nyní potřebuje posílit své postavení strážce otevřeného mezinárodního finančního systému.
MMF byl vytvořen proto, aby bránil krizím, jako je ta současná, a v tomto ohledu selhal.
Připusťme, že jisté varovné signály existovaly, avšak politici – zejména v rozvinutých zemích – se jimi neřídili.
„Nový“ MMF by měl být institucí, která lépe komunikuje se členy, spravedlivým způsobem vyvažuje zájmy svých rozvinutých, rozvíjejících se a rozvojových členů a lépe uzpůsobuje svou politiku aktuálním potřebám.
Dnes, kdy byl fondu vdechnut nový život, potřebuje znovu získat stěžejní pozici v mezinárodním finančním systému.
Proto se potřebuje soustředit na tři otázky: na zlepšený dohled nad finanční stabilitou, na posílení mezinárodní koordinace a na aktualizovaný rozhodovací proces.
Nový MMF musí být více slyšet v otázkách globální finanční stability.
Fond by se měl postarat o to, aby dohled nad finančními institucemi neměl žádné mezery.
Může pomoci utvářet robustnější systém globálního dohledu, který je třeba vybudovat, abychom zachovali výhody globálních finančních trhů.
A také by měl pomoci vytvořit vizi, jak by měla vypadat budoucí finanční krajina.
Za tímto účelem by měl dohled MMF zahrnovat pravidelné aktualizace dohledových režimů v systémově významných zemích.
Včasná varování zajišťovaná skupinou G-20 by měla být konkrétní a MMF by měl monitorovat, zda se politici řídí radami fondu.
Nový MMF potřebuje neotřelý pohled na koordinaci mezinárodní politiky.
Poptávka po odlišném monetárním uspořádání, jak ho prosazuje Čína, vytváří půdu pro obnovené úsilí vyhnout se mezinárodním nerovnováhám, které stály u zrodu této krize.
Za prvé bude třeba trvale udržitelným způsobem vyřešit deficit úspor v USA.
Za druhé bude Čína muset zavést konvertibilitu své měny.
A za třetí bude pozice eura postupem času sílit, neboť do eurozóny vstoupí další země.
Vzhledem k většímu počtu klíčových měn se rýsuje perspektiva skutečně multipolárního měnového systému s posílenou rolí SDR.
Tím se sníží potřeba sebezajištění proti finanční nestabilitě hromaděním velkých rezerv, kterou pociťují rozvíjející se ekonomiky.
A konečně potřebuje nový MMF řídicí struktury, které budou lépe odrážet novou globální realitu dneška.
Pocit, že rozvinuté země ve fondu všemu velí, ale samy se jeho radami neřídí, podkopává autoritu MMF.
Summit G-20 znamenal návrat Spojených států k multilateralismu.
Toto přijetí kolektivní zodpovědnosti by mělo jít ruku v ruce se zrušením práva veta USA ve fondu snížením požadované hlasovací většiny a také se zrušením evropského nároku jmenovat výkonného ředitele.
Jedna ze silných stránek současné řídicí struktury MMF, totiž systém volebních oblastí, by se měla zavést také v G-20, aby byla zajištěna přístupnost všem.
S rychlým růstem Číny, Indie a dalších rozvíjejících se ekonomik by se měl posilovat také jejich vliv, a to prostřednictvím zvýšení kvót, které se plánuje na rok 2011.
Rozvinuté země včetně těch evropských čeká relativní pokles hlasovací síly.
Z většího slova pro rozvíjející se ekonomiky bude vyplývat také větší mezinárodní zodpovědnost, a to i ve finančních otázkách.
Evropské státy dnes financují 42% půjček MMF a 62% zvýhodněných půjček Světové banky.
Rozvíjející se země s velkými rezervami se do tohoto úkolu budou muset zapojit více.
Jejich rezervy budou lépe využity, pokud pomohou MMF udržovat otevřený a stabilní finanční systém a bránit návratu krizí, jako je tato.
Proč čekat na euro?
Přestože k rozšíření EU na východ zatím nedošlo, začíná se už diskutovat o tom, co bude potom: kdy by měly noví, převážně postkomunističtí členové přijmout euro.
Hned zkraje je třeba říci, že pokud se země bude snažit o okamžitý vstup do EMU, předpokládá tím ambicióznější fiskální a strukturální program než v případě, kdy by vstup o chvíli odložila.
Okamžitý vstup do EMU by jinak byl prázdným gestem.
Troufám si tvrdit, že okamžité přistoupení k euru je nejen možné, ale i vhodné oddálit.
Okamžitým přistoupením zde rozumím nejkratší přípustnou dobu - tj. dva roky poté, co nový člen podřídí svou měnovou politiku daňovým a měnovým omezením kurzovního mechanismu (ERM II).
Předpokládáme-li přistoupení jak k EU, tak k ERM II v roce 2004, mohli by noví členové vstoupit do eurozóny někdy kolem roku 2006.
Je to reálné?
Většina kandidátských zemí už teď dosáhla vysokého stupně strukturálního přiblížení k EU.
Nárůst exportu do zemí Evropské unie se datuje od roku 1991, kdy si rozpad RVHP vynutil radikální reorientaci obchodu na Západ, pochopitelně s podporou obrovských zahraničních investic z EU.
Většina kandidátských zemí tak dnes do EU vyváží více zboží a služeb než například Řecko, Portugalsko a Spanělsko v době jejich vstupu do EU a EMU.
Také průběh dezinflace je pozoruhodný.
Roční inflace ve většině kandidátských zemí klesla na 4 až 5 %, což není o mnoho více než v mnoha zemích EU a dokonce méně než loni v Nizozemsku.
Pokud jde o strukturální konvergenci, kandidáti ke vstupu do EU jsou už dnes lepší než Spanělsko, Portugalsko a Řecko ve srovnatelné době před jejich vstupem do EMU.
Není zde navíc ani riziko velkých korektivních cenových výkyvů v budoucnosti, neboť téměř všechny ceny jsou dnes zcela liberalizované.
Z teoretických studií plyne, že inflace v kandidátských zemí zůstane i nadále vyšší, než jak dovoluje Maastrichtská smlouva.
Toto celkové zvýšení reálných mezd však s ohledem na nižší růst produktivity v sektoru služeb zvedá relativní ceny a udržuje inflaci nad průměrem eurozóny.
Balassův-Samuelsonův efekt je dosud vidět v Řecku, Spanělsku i Portugalsku.
Je-li Balassův-Samuelsonův efekt opravdu takto malý a bude-li mít korektivní inflace v budoucnosti omezený prostor, je kritérium EMU týkající se cenové stability - roční inflace do 1,5 procenta průměrné hodnoty tří nejvýkonnějších ekonomik EU - na dosah.
Je ale okamžitý vstup do EMU lepší než odložení členství na pozdější dobu?
Stáhl by vstup Maďarska, Lotyšska, Polska nebo Slovenska spíše dříve než později euro dolů, jak se mnozí lidé v dnešních členských zemích ze svého pohledu domnívají?
Obava, že pokud k rozšíření EMU o nové členské státy dojde "příliš brzy", bude ohrožen vnější směnný kurz, je naprosto neracionální.
Pokud se všechny kandidátské země stanou členem EU zhruba ve stejné době, budou se dohromady podílet na pouhých 6 procentech jejího celkového HDP.
Jakýkoli negativní dopad na euro by byl v nejhorším případě jen o málo vyšší než chyba při zaokrouhlení.
Odklad vstupu do EMU by měl smysl, kdyby delší čekání přineslo více informací.
Delší čekání však také nemusí přinést nic jiného než další potíže.
Období transformace je už beztak neklidné: kapitálové toky vedené konvergencí ženou směnný kurz nahoru a komplikují měnovou politiku v nejedné zemi, například v Polsku, Česku a Maďarsku.
Nestálost kapitálových toků by ostatně mohla zatočit i se směnným kurzem nabízeným v rámci ERM II - 15procentní výkyvy na obě strany od centrální parity.
Někteří tvrdí, že členství v ERM II je třeba vnímat jako dlouhodobější návrh - možná až do roku 2010 - pro dobro kandidátských zemí samotných.
Výhoda je nasnadě: ERM II umožňuje jistou pružnost směnného kurzu, na rozdíl od pevného kurzu, což je požadavek pro přistoupení k euru.
To by kandidátským zemím pomohlo udržet hospodářský výkon a tím pádem se přibližovat k průměrným příjmovým úrovním v EU.
Je to výjimečně slabý a navíc politicky podezřelý argument.
Jak je vidět z údajů Evropské centrální banky, průměrný hrubý domácí produkt na osobu činí v kandidátských zemích 44 procent úrovně uvnitř eurozóny.
Velikost příjmového rozdílu spolu s malými rozdíly v růstu pak znamená, že proces skutečného přibližování se prodlouží na dobu o hodně, možná i o desítky let delší, než tu, s níž se dnes počítá pro vstup do EU a EMU.
Trvalý hospodářský růst navíc nezávisí na typu směnného kurzu - flexibilním nebo fixním (EMU) -, zatímco rychlý vstup urychlí zásadní reformy.
Několik let omezené pružnosti směnného kurzu je jen chabou náhradou rychlého dokončení strukturálních reforem.
Téměř ve všech kandidátských zemích si další dezinflace a dlouhodobý ekonomický růst vyžádají konsolidaci daňového systému, vybudování pružnějších trhů práce a doprivatizaci.
S pozdějším vstupem do EMU hrozí oslabení pobídek na dokončení těchto politicky nákladných, leč nezbytných reforem.
Jakékoli zpoždění reforem v konečném důsledku zpomalí proces reálného přibližování, které je pro úředníky EU po právu to hlavní.
Dřívější přijetí by ale naopak těmto reformám, a tedy reálnému přiblížení, nemálo pomohlo.
Úspěch v této oblasti by kandidátským zemím dovolil těšit se z větší cenové transparentnosti, nižších transakčních nákladů a solidního makroekonomického rámce.
Tato strategie, a nikoli oddalovaný vstup, je největším příslibem jak pro stávající, tak budoucí členské země Evropské unie.
Revoluční múza svobody
Celá desetiletí zůstával Friedman v intelektuální pustině, neboť zavrhoval poválečný keynesiánský konsenzus, že by vlády měly používat fiskální politiku k řízení agregátní poptávky – což byl názor, o nějž se opíraly centrálně plánované ekonomické politiky ještě v 70. letech.
Vskutku, v kontextu své doby byl Friedman opravdovým intelektuálním revolucionářem, jenž spojoval pečlivý akademický výzkum s elegantně psanými populárně naučnými knihami a žurnalistikou s cílem bránit volnotržní politiky – a prokázat spojitost, obhajovanou autory od Adama Smithe po Friedricha von Hayeka, mezi ekonomickou volností a politickou svobodou.
V ekonomice Friedman oživil a rozvinul monetaristickou teorii, která říká, že hlavním určujícím činitelem výkonu hospodářství je množství peněz v oběhu.
Ve svém mistrovském díle Měnová historie Spojených států, 1867-1960 (napsaném společně s Annou Schwartzovou) proslule připsal recese, včetně hospodářské krize 30. let 20. století, na vrub propadu peněžní nabídky.
Obdobně prohlásil, že inflaci způsobuje nadměrná peněžní nabídka.
V 60. letech Friedman doložil, že keynesiánské řízení poptávky prostřednictvím vládních výdajů nepřetržitě zvyšuje peněžní nabídku, čímž urychluje růst mezd a cen.
Společně s Edmundem Phelpsem – letošním laureátem Nobelovy ceny – dokázali, že neexistuje stabilní vyvážení mezi nezaměstnaností a inflací.
Každý pokus využít expanzivní vládní politiky k zatlačení nezaměstnanosti pod jistou úroveň, jak prokázali, vyvolá inflační očekávání a podkope jak hospodářský růst, tak zaměstnanost.
Tato analýza anticipovala a zároveň vysvětlila kombinaci zvyšující se inflace a rostoucí nezaměstnanosti 70. let, pro niž se vžilo označení „stagflace“.
Friedman byl katalyzátorem zásadní proměny toho, jak vlády uskutečňují hospodářskou politiku.
Místo fiskální stimulace a řízení jsou v současnosti hlavním nástrojem ekonomické správy měnové politiky prováděné nezávislými centrálními bankami.
Keynesiánské řízení poptávky tudíž vystřídal nový přístup – za který z velké části vděčíme právě Friedmanovi – založený na tom, že nejlepší zárukou makroekonomické udržitelnosti je prosazování fiskální discipliny a cenové stability.
Neméně významné byly Friedmanovy příspěvky k vlivu na veřejné mínění prostřednictvím prací, které se věnovaly úloze státu ve společnosti.
Společně s Hayekem, svým kolegou z Chicagské univerzity, zahájil Friedman obecnější intelektuální útok na keynesiánství, a to s argumentem, že každá vláda, jíž je dovoleno ve jménu rovnosti regulovat ekonomiku, představuje hrozbu pro svobodu jednotlivce.
Ve svých komentářích pro Newsweek , vycházejících v letech 1966 až 1983, i ve svých knihách Kapitalismus a svoboda , Svoboda volby a Tyranie statu quo (poslední dvě psal se svou ženou Rose) Friedman nabídl vizi svobody, který byla jak přitažlivá, tak dosažitelná.
Ba Svoboda volby – později základ populárního televizního seriálu, který uváděl – byla v 80. letech ilegálně vydána v Polsku a mně i mnoha dalším během nejtemnějších let komunistické vlády pomohla získat inspiraci pro snění o svobodné budoucnosti.
Jeho populárně naučné spisy s obdivuhodnou jasností prosazovaly podmanivou politickou filozofii, společně s konkrétními politickými návrhy.
Byl například průkopníkem myšlenky školních poukazů a argumentoval, že soukromá konkurence zajistí vyšší úroveň vzdělávání než státní soustavy.
Friedman se díky svým názorům stal vzorem ekonomických konzervativců po celém světě.
Jeho vliv na vládu Margaret Thatcherové přispěl k transformaci Británie z postindustriálního kocourkova, jemuž vévodil třídní zápas, v dominantní hospodářskou mocnost Evropy.
Když v 80. letech zahájil své volnotržní reformy Vietnam, vysoce postavení vládní představitelé podrobně studovali jeho spisy.
Dal také do pohybu dnes už běžnou praxi měření a porovnávání politických a ekonomických svobod v různých státech, která napomáhá utváření názorů v zemích, jež jsou považovány za státy omezující svobodu.
Friedmanův důsledný odpor k moci státu jej však zavedl až k zaujímání postojů, které se dostávaly do střetu s politickým cítěním mnoha konzervativců, což podtrhuje intelektuální poctivost, která byla puncem jeho životní dráhy.
Jeho nesouhlas s právem vládních úřadů zakazovat nebo regulovat lidské chování se týkalo i požadavků na koncese či oprávnění u lékařů a řidičů a také protidrogových zákonů, které podle jeho názoru fungují jako subvence organizovaného zločinu.
Vynaložil rovněž značné úsilí na agitaci proti americké branné povinnosti.
Třebaže ve všech svých intelektuálních bitvách nezvítězil, zřídka lze o někom s takovou jistotou říci, že šlo o velkého muže a že dílo, které za sebou zanechal, si udrží trvalý vliv.
Žiji v Polsku, které je dnes svobodné, a Miltona Friedmana považuji za jednoho z hlavních intelektuálních architektů naší svobody.
Jak mohou noví členové srovnat krok?
Z deseti nových členských zemí EU jich osm prošlo transformací, jejíž rychlost a rozsah neměly obdoby.
Kamkoliv se člověk v postkomunistických přistupujících zemích podívá - na peněžní trhy, strukturu vlastnictví, bankovní sektor, zahraniční obchod, ochranu životního prostředí či školství -, vidí instituce, které byly od základu přebudovány.
V mnoha těchto transformujících se zemích byla inflace stlačena z raketových výšin - v roce 1989 činila v Polsku 251% - a všechny tyto státy dnes mají plně směnitelné měny.
Ve výrobě i v zaměstnanosti převládá soukromé podnikání, zatímco ještě v roce 1989 nepředstavovalo více než 23,1% HDP v Polsku a pouhopouhá 4% v České republice a na Slovensku.
Také po rozpadu Rady vzájemné hospodářské pomoci (RVHP) v roce 1991 transformující se země rychle přesměrovaly svůj zahraniční obchod na Západ.
Několikanásobně se zvýšily vzdělávací příležitosti, znečištění vody a vzduchu se radikálně snížilo a průměrný věk obyvatel vzrostl v celém regionu bezmála na úroveň západní Evropy.
Od počátku devadesátých let pomáhala tyto institucionální změny urychlovat vyhlídka konečného přijetí do EU.
Dnes však před novými členskými státy - které tvoří 20% obyvatelstva rozšířené EU, ale pouze 5% jejího HDP - stojí neméně obtížný úkol: dosáhnout rychlého „stíhacího" růstu potřebného pro překonání ekonomického odstupu od předních států EU.
Samotné členství v unii tomu dozajista napomůže.
Zvýšení politické důvěryhodnosti přinese růst přímých zahraničních investic (FDI), zatímco strukturální fondy EU budou podporovat další budování institucí, investice do infrastruktury a ochranu životního prostředí.
Z empirického hlediska existuje jen málo pochybností o pozitivním dopadu FDI.
Ty podněcují přenos technologií a přispívají k hospodářskému růstu relativně vydatněji než investice domácí, poněvadž zvyšují celkové investice do ekonomiky více než formou „jedna za jednu", a to díky komplementaritě s domácími firmami.
Empirické výzkumy rovněž potvrzují pozitivní dopad strukturálních fondů na růst.
Strukturální pomoc EU zvýšila roční růst HDP v Řecku, Portugalsku a Irsku v průměru o 0,4 až 0,9%, ve Španělsku pak o 0,3 až 0,5%, čímž pomohla chudším zemím dohnat bohatší členské státy.
Členství v EU představuje příležitost srovnat krok, ale skutečné ekonomické výsledky budou záviset na kvalitě domácí hospodářské politiky - a také na tom, zda budou strategie EU, již nejvíce přispívají k ekonomickému růstu, posíleny, a nikoliv oslabeny.
Z toho pro EU i nové členské země vyplývá několik závazných pravidel.
Fiskální deficity a inflace navíc vytěsňují investice a omezují růst produktivity.
Posílit politiku jednotného trhu.
Výhody jednotného trhu jsou evidentní a v neposlední řadě spočívají v tom, že vytvářejí mnohem atraktivnější prostředí pro zahraniční investory.
Výzkumy ukazují, že vnitřní trh pomohl více než 60 procentům společností exportujících do více než pěti zemí EU zvýšit svůj přeshraniční prodej a že se 80% zákazníků domnívá, že se zvýšil rozsah nabízeného zboží, přičemž 67 % z nich současně tvrdí, že se rovněž zlepšila jeho kvalita.
Přeshraniční obchod se zbožím vzrostl od vytvoření jednotného trhu v roce 1992 přibližně o třetinu, a to díky dvěma principům: principu vzájemného uznávání, který firmám umožňuje aplikovat vlastní národní pravidla, a směrnicím EU, které tato národní pravidla harmonizují.
Vzájemné uznávání však nefunguje dobře u relativně náročnějšího zboží a směrnice EU týkající se položek, jako jsou stavební produkty, stroje či tlaková zařízení, se zavádějí problematicky.
Ceny nových automobilů bez daně se dnes mohou mezi jednotlivými členskými zeměmi lišit až o 70%, což je z velké části dáno předpisy, které potlačují konkurenci.
Služby jsou vůči bariérám vnitřního trhu ještě náchylnější než zboží.
Jedna nová směrnice EU například požaduje, aby si firmy mohly do července 2004 vybrat ze služeb více elektrárenských společností a do července 2007 i ze služeb více společností plynárenských.
Tato směrnice však ignoruje klienty z řad domácností, kteří si v roce 2001 mohli vybrat elektrárenskou společnost pouze v pěti státech EU a plynárenskou společnost v pouhých třech.
Pokud jde o mobilitu pracovních sil, praxe zatím pokulhává za teorií.
V letech 1992 až 2002 se pouhá 4% celkové populace EU přestěhovala do jiného státu za prací nebo za penzí.
Během stejného období dokončilo pouze 8% studentů ze zemí EU část studia v jiném členském státě.
Integraci finančních trhů EU - zahájenou v roce 1999 přijetím Akčního plánu pro finanční služby (FSAP) - je rovněž zapotřebí urychlit.
Podle Evropské komise by vytvoření jednotného evropského kapitálového trhu snížilo podnikům v EU náklady na akciový kapitál o 0,5%, náklady na firemní dluhové financování by pak poklesly o 0,4%.
Kromě toho by se v evropské patnáctce v průběhu deseti let zvýšil HDP asi o 1,1% a zaměstnanost by vzrostla o 0,5%.
Do roku 2002 však bylo uvedeno do praxe pouze 31 ze 42 ustanovení FSAP.
Zaměřit se na brzký vstup do EMU. Co nejrychlejší zavedení eura je pro přistupující země nejlepší strategií, protože je zmobilizuje k dokončení strukturálních reforem tak, aby splňovaly Maastrichtská kritéria pro inflaci, úrokové sazby, fiskální deficity a veřejný dluh.
To by bylo pro dlouhodobý hospodářský růst očividně přínosné, podobně jako vyloučení kurzových rizik, nákladů na zajišťovací operace a transakčních nákladů v zahraničním obchodě.
Přistupující země jsou již dnes s ekonomikou EU značně provázány a mezi nimi a členskými státy EU existuje výrazná cyklická konvergence.
Pokračování integrace EU pravděpodobně srovná hospodářské cykly těchto zemí způsobem podobným synchronizaci nabídkových a poptávkových šoků v EU v devadesátých letech.
Náklady spojené s opuštěním nezávislé monetární politiky a plovoucího směnného kurzu by tak nebyly nijak významné.
V každé z těchto oblastí čeká ještě přistupující země obtížná cesta k plné integraci.
V mnoha z těchto oblastí čeká obtížná cesta rovněž EU.
Ponaučení z Kaczyńského Polska
Mnohé vlády promrhají příznivá hospodářská období tím, že odkládají reformy potřebné k vybudování prosperující budoucnosti.
Vláda pod vedením PiS, která byla zvolena v roce 2005, zdědila rychle rostoucí ekonomiku, ale neučinila nic, aby toto dědictví posílila.
Místo toho byla privatizace zablokována a návrhy fiskálních reforem a deregulace zůstaly jen na papíře.
Kaczyńského vláda v podstatě začala uskutečňovat program antireformy.
Dělba moci (nezávislé soudnictví a centrální banka) byla podkopána ve prospěch „silného“ státu.
PiS uchvátila veřejnoprávní média, zpolitizovala úřad generálního prokurátora a s pomocí médií ho proměnila v nástroj stranické propagandy snažící se ukázat, že Polsku vládnou zlovolné skryté síly zvané układ , které podvádějí Poláky a udržují je v chudobě.
Každý, kdo s touto diagnózou nesouhlasil nebo kritizoval metody PiS, zvláště ty, které používal její šéf Jarosław Kaczyński, byl šmahem označen za člověka podílejícího se na układu .
Ušetřen nezůstal nikdo.
Nelítostné útoky se vedly dokonce i proti Lechu Wałęsovi a „polskému Mandelovi“ Władysławu Bartoszewskému.
Ačkoliv se stalo oblíbeným klišé, že vítězství PiS v roce 2005 pramenilo z „únavy z reforem“, ve skutečnosti se v letech 2000 až 2005 příliš mnoho reforem neuskutečnilo (s výjimkou ambiciózního, ale částečně zablokovaného pokusu o fiskální konsolidaci).
Takové vysvětlení se zdá pochybné i jinde.
Na Slovensku zvítězil reformně založený premiér Mikuláš Dzurinda ve volbách v roce 2002 i poté, co zavedl tvrdý stabilizační program, a nebýt neshod v jeho koalici, mohl ve vládě pokračovat i po volbách v roce 2006.
V České republice byla proreformně orientovaná vláda zvolena v roce 2006 a v Maďarsku dominují volebním kampaním spíše politické rozpory než únava z reforem.
Reformátorům se volby samozřejmě nevyhrávají snadno.
Právě naopak: k reformám se obvykle přistupuje teprve ve chvíli, kdy jsou příznaky blížící se krize tak silné, že je stále obtížnější je ignorovat, případně poté, co nějaká krize „vyškolí“ voliče.
(Pokud ovšem krize přijde až po reformách, mohou zvítězit populističtí politici, kteří svedou vinu na reformy samotné namísto jejich nedotaženosti, jak se stalo v Argentině.)
Reformátoři mohou vyhrávat volby, pokud s veřejností komunikují lépe než populisté.
Špatná politika se ve většině případů „prodává“ lépe než politika dobrá.
V Polsku v roce 2005 byla hlavním tématem korupce.
PiS naskočila do antikorupčního vlaku a posílila jeho přitažlivost tím, že spojila boj proti korupci s vizí skrytých sil, které údajně zvrhávají polskou společnost a demokracii.
Nebýt této skutečnosti, vypadaly by volby v roce 2005 pravděpodobně zcela jinak.
Kritizovat antikorupční tažení je riskantní, poněvadž slova lze překroutit tak, aby vyzněla jako lhostejnost.
Dovolte mi tedy, abych nejprve uvedl svou protikorupční bilanci: jako vicepremiér jsem se stal v roce 1999 prvním polským politikem, který požádal Světovou banku, aby připravila zprávu o korupci v Polsku a navrhla způsoby, jak ji vykořenit.
Ve veřejném životě jsem kladl důraz na odbourávání regulací závisejících na volném uvážení jednotlivce – což je hlavní zdroj neefektivity i korupce.
Neměli bychom však být slepí vůči tomu, co se může stát, když si antikorupční kartu uzurpují političtí demagogové.
Zajímavé je, že před zvolením dvojčat Kaczyńských už všechna dostupná měřítka faktické korupce klesala.
Například index četnosti vyplácení úplatků, který počítá Světová banka a EBRD, dosahoval v roce 1999 hodnoty 2,7 oproti hodnotě 2,03 v roce 2005 (hodnota 1 je minimum).
Korupční daň (procento tržeb vyplácených za úplatky) pak klesla z 1,22% v roce 2002 na 0,7% v roce 2005.
V Polsku dnes existuje propastný rozdíl mezi úrovní vnímané a faktické korupce.
V případě vnímané korupce si Polsko vede mnohem hůře než Slovensko, Česká republika, Maďarsko a Řecko, zatímco u ukazatelů faktické korupce je na tom lépe – nebo přinejmenším na tom není hůře.
Například podíl respondentů, kteří se přiznali, že v roce 2006 dali někomu úplatek, činil v Polsku 5%, zatímco v České republice a Řecku to bylo 17%.
Index četnosti vyplácení úplatků činil v roce 2005 v Polsku 2,03, na Slovensku 2,22, v České republice 2,09 a v Řecku 2,37.
Korupční daň dosáhla v roce 2005 v Polsku 0,7%, na Slovensku 0,93% a v Maďarsku 0,63%.
Poláci by se samozřejmě neměli s dnešní úrovní korupce spokojit.
Boj s korupcí by se měl spíše zaměřit na odstraňování jejích základních příčin: korupčního prostoru ve veřejném sektoru a potlačování tržních sil.
Je to jediná cesta, která slibuje jak méně korupce, tak i vyšší hospodářský růst.
Budeme-li s korupcí bojovat výhradně prostřednictvím zesílených represivních opatření, přičemž korupční prostor v přebujelém veřejném sektoru ponecháme nedotčený, pouze tím ochromíme veřejné činitele, oddálíme důležitá rozhodnutí a nahrajeme cynickým demagogům a politickým fanatikům.
Mýtus o syntéze
Při štěpných reakcích, na které jaderná energetika spoléhá dnes, se těžké prvky, jako je uran, štěpí na prvky s nižším protonovým číslem, zatímco při jaderné syntéze se malé prvky jako vodík slučují a vytvářejí prvky s vyšším protonovým číslem (helium).
Při štěpení i fúzi se uvolňuje obrovské množství energie.
Někteří političtí představitelé vysvětlují, že jaderná syntéza probíhá na Slunci a že ji díky ITER spoutáme.
Často přitom dodávají, že jelikož se při syntéze spaluje vodík, který se nachází v mořské vodě, jde o neomezený zdroj energie.
Političtí činitelé bohužel vědí jen velmi málo o vědeckých aspektech tohoto jevu.
Skutečnost, že jaderná fúze představuje zdroj energie, je známa již od vynálezu vodíkové pumy.
Její kontrola je však pro výzkumné ústavy stále zásadním problémem, nikoliv jen nějakou drobnou technickou překážkou, kterou lze snadno překonat.
Uvěznit trochu slunce v krabici je mimořádně obtížný úkol ze tří hlavních důvodů.
Za prvé není jaderným palivem mořská voda, nýbrž směs dvou těžkých izotopů vodíku, deuteria a tritia – to je radioaktivní izotop, který byl v malém množství vyroben do vodíkových bomb.
Jakýkoliv vývoj reaktorů pro jadernou syntézu by předpokládal produkci tritia průmyslovými metodami, které je teprve potřeba vymyslet.
Za druhé začíná syntéza deuteria a tritia za teploty přibližně 100 milionů stupňů.
Její dosažení vyžaduje použití magnetu urychlujícího plazma, což je jakýsi velký plamen deuteriových a tritiových jader.
Urychlování se musí provádět v ultravysokém vakuu ve velké komoře.
ITER není konstruován za účelem výroby elektrické energie, nýbrž za účelem studia stability plamene v magnetu.
Protože reaktory jaderné syntézy produkují částice alfa, které plazma znečišťují, musí se do plamene o teplotě 100 milionů stupňů vložit tzv. „divertor“, jenž ho vyčistí.
To se zatím nikomu nepodařilo, ale ITER možná bude schopen se o to kolem roku 2030 pokusit – tedy pokud se vyřeší předchozí problém.
Za třetí emituje syntéza také neutrony – ty vytvářejí bublinky heliového plynu uvnitř materiálu pláště, který pak má sklon explodovat.
Stoupenci ITER vysvětlují, že budou-li stěny porézní, mohou bublinky unikat.
Nic však nemůže být neprodyšné a porézní současně a ITER není konstruován k tomu, aby tento rozpor zkoumal.
V budoucnu by se měla mezi plazma a stěny vkládat „peřina“, která bude plnit dva cíle: chránit vnější stěny a vytvářet tritium z jaderných reakcí uvnitř cirkulující kapaliny s obsahem lithia.
To by mohlo fungovat, ale první stěna „peřiny“ bude muset být nejen neprodyšná a porézní, ale také dostatečně propustná pro neutrony, které musí bombardovat atomy lithia za ní.
Problém s materiály je sám o sobě výzkumným oborem.
Ve snaze o jeho zkoumání padlo rozhodnutí vybudovat v Japonsku Mezinárodní zařízení na ozařování materiálů pro jadernou fúzi (IFMIF).
Někteří vědci tvrdí, že ozařování neutronů v IFMIF nebude stejné jako ve fúzních reaktorech, ale jeho náklady ve výši jedné miliardy eur budou představovat pouhou desetinu nákladů na ITER.
Proč tedy nemůžeme počkat na výsledky IFMIF, než vybudujeme ITER?
Všechno závisí na rozpočtu.
Kdyby ITER skutečně dokázal vyřešit energetický problém planety, pak by 10 miliard eur představovalo zanedbatelnou investici – je to menší částka než výše čistého zisku ropné společnosti TOTAL (13 miliard eur v roce 2006) a stejná částka jako náklady na deset dní vedení války v Iráku.
Bude-li však syntéza vůbec kdy fungovat v průmyslových elektrárnách, potrvá to mnoho desetiletí.
Dokonce i kdyby byl ITER úspěšný a někdo vyřešil problémy s tritiem a materiály, muselo by se všechno odzkoušet ve skutečné velikosti a teprve poté by se dal postavit první prototyp průmyslového reaktoru.
Drastické snížení emisí CO2 je naléhavou prioritou, ale jaderná fúze pravděpodobně nebude vyrábět dostatek energie, aby se tohoto cíle podařilo dosáhnout do začátku dvaadvacátého století.
ITER je skutečně velkým nástrojem základního výzkumu, takže jeho každoroční náklady ve výši 500 milionů eur je zapotřebí poměřovat s podobnými vědeckými iniciativami, jako je Evropská organizace pro jaderný výzkum (CERN), která spolyká miliardu švýcarských franků ročně.
Podle mého názoru je hledání základní struktury částic mnohem důležitější než studium stability plazmatu.
Ve Francii je příspěvek na ITER vyšší než veškeré dostupné finance na výzkumné projekty ve všech našich fyzikálních laboratořích.
Hrozí tedy riziko, že ITER vysaje i prostředky pro ostatní životně důležitý výzkum.
Špatný příklad máme již dnes v Mezinárodní vesmírné stanici, kde se proplýtvalo 100 miliard dolarů, aniž to přineslo vědecké výsledky.
ITER náš problém s energií nevyřeší.
Ačkoliv má určitý vědecký význam pro fyziku plazmatu, účastnické země by měly jasně konstatovat, že jeho financování nebude mít dopad na ostatní jejich výzkumné úsilí.
Mezinárodní společenství by současně mělo podpořit výzkum metod úspory a skladování energie a urychlit vývoj jaderných reaktorů čtvrté generace, které budou využívat štěpení a budou čisté a trvanlivé.
Jednota Evropy v evropských hodnotách
Vedle debaty o ústavě Evropské unie se rozvinula také debata o evropských hodnotách.
Tato debata je důležitá nejen proto, aby vdechla ústavě smysl, ale také tím, že definuje vitalitu a energii samotné EU.
EU jakožto produkt několika velkolepých náboženských a filozofických tradic je společenstvím hodnot.
Ideje starých Řeků a Římanů, křesťanství, judaismu, humanismu a osvícenství nás učinily takovými, jací jsme.
Rovněž dialog s islámskou a arabskou kulturou pomohl zformovat naši identitu.
Předivo našich hodnot se utvářelo po stovky let.
Evropa je světadílem Michelangela a Montesquieua, ale také gilotiny a plynové komory.
Trpká zkušenost druhé světové války naučila Evropany, jak zásadní je význam sdílených hodnot.
Ve zbídačelé Evropě zpustošené válkou toužili lidé po míru, svobodě, stabilitě a nové naději na prosperitu.
Architekti evropské integrace - Monnet, Schuman, Adenauer, De Gasperi a další - pochopili, že těchto ideálů lze dosáhnout pouze kombinací a vzájemným provázáním praktických zájmů evropských zemí.
Svůj křehký mírový dům vybudovali na základech z uhlí a oceli.
Zakladatelé pak předali pochodeň generaci Jacquese Delorse, Helmuta Kohla, Françoise Mitterranda, Václava Havla, Valéryho Giscarda d'Estaing a dalších.
Ti evropskou spolupráci rozšířili a prohloubili.
Jejich vedení umožnilo Evropě učinit obrovské kroky směrem ke svým poválečným ideálům - míru, stabilitě a prosperitě.
Dnes stojíme na prahu nové fáze evropské spolupráce.
Koncem října bude podepsána ústavní smlouva EU.
Nová generace politiků je připravena převzít pochodeň.
Hoří však tato pochodeň stále jasným plamenem?
Počátkem padesátých let Jean Monnet napsal: „My nevytváříme koalici států.
My sjednocujeme lid."
Tak tomu ovšem zjevně není.
Zdá se, že zatímco unie pádí kupředu, jako by cestou poztrácela evropské občany.
Mnozí z nich se k celému projektu stavějí zády.
Dělá jim potíže vidět, co je na Evropě společného.
Necítí se součástí tohoto velkého celku.
Dokonce i v nových členských státech nadšení pro rodinu evropských demokracií uvadá.
Dosáhli jsme sjednocené Evropy, aniž jsme sjednotili Evropany.
Dnešní poválečné generace, jimž chybí přímá vzpomínka na druhou světovou válku, pokládají obrovské úspěchy Evropy - svobodu, mír a prosperitu - za cosi daného.
Představa Evropy jako dědictví a poslání pro ně mnoho neznamená.
Bez ideálů se však evropské základy rozdrolí.
Tuto hrozbu dále zvyšuje důraz výlučně na vlastní zájmy.
Moje generace vyrostla v představě Evropy jakožto hospodářské formy spolupráce.
Politické motivy za evropskou integrací zastínil ekonomický projekt.
Výsledkem je dojem, že Evropa je pouhým trhem.
Celému projektu začala vévodit Evropa trhů a peněz, nikoliv člověka a morálky.
Bez morálních základů však svobodná tržní ekonomika nemůže existovat.
Dnes platíme daň za to, že jsme nedbali na evropské sdílené hodnoty a společné poslání . Dokud Evropané nebudou přesně vědět, co Evropa znamená, co nás inspiruje a motivuje, nedokáže unie vystupovat ve světě společně.
Ústava EU učiní Evropu demokratičtější a průhlednější.
Poskytuje další záruky, že rozhodovat budou orgány stojící nejblíže k občanům, a uznává důležitost hodnot, o něž se unie opírá: úcty k lidským právům a důstojnosti, svobody, demokracie, rovnosti a vlády zákona.
Tyto sdílené hodnoty jsou pojivem, které stmeluje vlády v pochopení, že lpět na vlastních zájmech není nadále rozumné, když společné zájmy volají po společné strategii.
Protože jaký smysl má odstraňování fyzických hranic v Evropě, pokud hranice mezi jejími občany přetrvávají?
Jak mohou být Evropané spokojeni, že zmizela železná opona, pokud se jednotliví občané a skupiny napříč unií zabarikádovávají za svými soukromými železnými oponami?
Jistě, strach, nejistota a nacionalismus již opět zvedají hlavy.
Je důležité, aby se nad tím Evropané zamysleli, když se nyní připravují na další vlny rozšíření a zvažují zahájení přístupových jednání s Tureckem.
V preambuli ústavy se konstatuje, že Evropa je „jednotná ve své rozmanitosti".
Právě tato formulace může být nejvýstižnější definicí toho, co činí Evropu Evropou.
Slova „jednotná ve své rozmanitosti" však vyvolávají otázku, v čem tato jednotnost spočívá.
Odpověď se skrývá v hodnotách, na nichž je unie založena.
Ty jsou obsaženy ve třech konceptech: konceptu svobody, solidarity a vzájemné úcty.
Všechny tři současně umožňují Evropě, aby otevřela dveře obrovské rozmanitosti národů a zároveň promlouvala jako společenství národů připravených nést zodpovědnost za sebe navzájem.
Takové společenství se nestane realitou, budeme-li věřit, že evropská kultura je lepší než ostatní.
Realitou je učiníme pomocí dialogu a hluboké reflexe nad společnými hodnotami Evropy.
Hodnoty se musí stát cestou, která nás dovede k tomu, čeho nelze dosáhnout pouze prostřednictvím trhů a institucí - ke vstupu evropských občanů do Evropské unie.
Pouze přijetím sdílených hodnot mohou Evropané zabránit unii, aby se stala bezduchým strojem.
Evropané musí společnými silami najít, co je spojuje, a načerpat z tohoto nálezu nový zápal a nového ducha - ducha, jehož je bolestně zapotřebí při překonávání obrovských problémů dneška.
Žádná země nemůže k těmto problémům přistupovat osamoceně.
Po více než padesáti letech zůstává Evropa jako společenství hodnot stejně nezbytná jako kdykoliv předtím.
Nový úsvit nad Evropou
Hlavy států a vlád 25 členských států EU dnes v Římě podepíší Smlouvu zakládající Ústavu pro Evropu.
Ušli jsme už dlouhou cestu od chvíle, kdy zakládající členové v březnu 1957 vytvořili Evropské hospodářské společenství - také v Římě.
Po podpisu bude Smlouva postoupena národním parlamentům ke schválení.
Je tedy kriticky důležité porozumět tomu, proč si Smlouva zaslouží být ratifikována.
Řečeno jednoduše, víc než kdykoli v minulosti činí ze zájmů občanů Evropy podstatu aktivit Evropské unie.
Dosahuje toho čtyřmi způsoby.
Zaprvé, Ústavní smlouva zaručuje, že unijní instituce budou respektovat základní práva všech uvnitř EU. „Katalog základních práv" obsažený v Ústavě je rozsáhlý a soustřeďuje se na úctu k lidské důstojnosti, svobodu a rovnost a také na principy demokracie a právního státu.
Tato základní práva a principy se vepsáním do Ústavy stávají právně závaznými, a občané tak budou mít větší prostor pro podávání odvolání k Soudnímu dvoru.
V tomto ohledu EU vede svět dál v oblasti ochrany základních práv.
Zadruhé, Smlouva posiluje demokratičnost EU a přináší vládu blíž občanům Evropy.
Unie se nemá co plést do záležitostí, které lze úspěšně řešit na lokální, regionální nebo národní úrovni.
Cíle EU tkví právě v tom, čeho jednotlivé země samy dosáhnout nemohou; jde například o silnější hospodářství a vyšší bezpečnost.
Ústavní smlouva obsahuje záruky, jež zajistí, aby se EU této zásady striktně držela.
Národní parlamenty budou moci odpískat přerušení, jestliže Brusel přijde s návrhy, u nichž se jim bude zdát, že se zbytečně vměšují do jejich věcí.
Evropská komise bude povinna znovu zvážit svůj návrh, bude-li si to přát třetina národních parlamentů.
Dále Ústavní smlouva dává občanům právo požádat Evropskou komisi, aby se v určité věci angažovala.
Podmínkou takové občanské iniciativy bude jeden milion podpisů, získaných v různých zemích.
Zároveň bude mít mnohem větší pravomoci Evropský parlament.
Bude v jeho kompetenci spolurozhodovat v mnohem větším počtu oblastí, včetně rozpočtu.
Díky tomu budou volení zástupci evropských občanů lépe schopni dohlížet na práci Komise.
Zatřetí, Smlouva zavádí větší otevřenost a transparentnost EU.
Občané si přejí, aby pravomoci byly jasně definované a aby se rozhodovalo otevřeně a srozumitelným způsobem.
Mnozí lidé si zoufají, když musí hledat cestu v bludišti současných smluv EU a bezpočtu jejich změn.
Mimo Brusel jen málokdo dokáže vysvětlit strukturu založenou na „pilířích" a rozdíl mezi Unií a Společenstvím.
Ústava odsouvá tuto komplikovanost do dějin.
Zajistí lidem také mnohem lepší dostupnost úředních informací, neboť rozšiřuje právo přístupu k dokumentům všech institucí a orgánů.
Konečně, Smlouva Evropu zefektivní.
To je nezbytné, máme-li se úspěšně vypořádat s problémy, jež ovlivňují životy lidí.
Dvě témata, jež lidé považují za zásadní, jsou silnější evropské hospodářství (víc pracovních příležitostí a silnější růst) a větší bezpečnost (omezení přeshraniční kriminality).
Při řešení těchto problémů jsou na sobě evropské země vzájemně silně závislé.
Lidé se spoléhají na Evropu, že bude jednat.
Avšak vzhledem k tomu, že rozhodnutí EU musí být často přijata jednomyslně, může to být velmi těžké.
Navíc často chybí prostředky účinné spolupráce.
Právě v této oblasti Smlouva zavádí zásadní zlepšení, která nám umožní efektivněji spolupracovat, abychom dosáhli společných cílů.
Souhrnně řečeno, Ústavní smlouva pevně do zákona vepisuje základní práva a dále posiluje demokratičnost, transparentnost a efektivnost EU.
Díky tomu je přínosem pro všechny - pro ty, kdo očekávají silnější spolupráci a konkrétnější výsledky práce Unie, ale i pro ty, kdo mají obavy z přílišného vměšování Evropy do věcí, jež členské státy dokážou lépe řešit samy.
Příští rok oslavíme 60 let míru ve velké části Evropy.
Z takto dlouhého období vzájemného souladu, během něhož došlo k nesmírnému růstu prosperity, jsme se nikdy dříve v historii netěšili.
Demokracie zakořenila téměř ve všech koutech Evropy a Evropané jsou dnes mnohem svobodnější při rozhodování, kde a jak chtějí žít, pracovat a studovat.
Za tyto úspěchy z velké části vděčíme evropské spolupráci.
Ústavní smlouva je odrazem našeho přání pokračovat ve stejném duchu a nadále pracovat společnými silami.
Chceme znovu potvrdit svou věrnost životu bez válek a nespravedlnosti a oddanost svobodě, jež je nám tak drahá.
Ústavní smlouva představuje pevné základy pro naši společnou budoucnost.
Mír, bezpečnost i prosperita jsou hodnoty jak cenné, tak zranitelné.
Tato Smlouva je posiluje.
A to posiluje nás.
Slavnostní podepisování Smlouvy je tedy poselstvím naděje.
Je to nový začátek.
Chorvatsko po Tudjmanovi
ZÁHŘEB: Smrt Franji Tudjmana, a vlastně celý jeho život, je tak trochu bizarní parodií na život a smrt maršála Tita.
Hlubšímu srovnání mezi Titem a Tudjmanem však brání doba, ve které každý z nich žil.
V Titově době – i když šlo o Balkán – ještě bylo možné, aby siláci v bílých uniformách komandovali evropské země.
Bylo rovněž možné získat a udržovat si autoritu pomocí kolektivních mýtů, prosazovat svou vlastní cestu proti globálním trendům, obtěžovat sousedy navzdory výtkám mezinárodního společenství.
Nic z toho už delší dobu nelze.
Zpátečničtí regionální despotové jsou ve spojující se Evropě anachronismem.
A navíc, kdykoli Západ využil Tudjmana jako prostředníka pro své zájmy, nebýval výsledek příliš chvályhodný – narozdíl od Titovy doby.
Tudjman si určitě nepřál stát se v nezávislém Chorvatsku Titovou kopií, bylo to ale silnější než on.
Tito ztělesňoval jediný vůdčí model, kterému Tudjman rozuměl.
Pod rouškou demokratického slovníku a fasádou demokratických institucí Tudjman propagoval monopol svého nacionalistického hnutí HDZ.
Ospravedlňoval to dříve tím, že Chorvatsko musí zkoncentrovat síly pro boj se Srbskem.
Pravda je nicméně taková, že využil nepřátelství sjednaného se Slobodanem Miloševičem k tomu, aby upevnil svou osobní moc v zemi a mohl nerušeně a spolu s klikou jemu oddaných po ruském způsobu drancovat státní majetek.
Aby se tato jeho činnost obešla bez větších komplikací, umlčel přitom většinu masových sdělovacích prostředků a elektronických médií.
I přes nepřátelství mezi Srbskem a Chorvatskem byly vztahy mezi oběma diktátory jednoduché.
Protože Tudjman i Miloševič věřili v etnicky homogenní státy, podporovali oba nucené přesuny obyvatelstva (tj. etnické čistky) a rozdělovali si území mezi sebe.
Největší obětí jejich územní chamtivosti byla Bosna, kterou si mezi sebe rozdělili a zničili mnoha různými prostředky.
Daytonská dohoda znamenala ani ne tolik porážku jejich plánů, jako spíš mezinárodní uznání jejich způsobu rozdělení Bosny s enklávami bosenských muslimů uprostřed neklidného moře nevyzpytatelných hercegovských Tudjmanových přisluhovačů.
Následkem Tudjmanovy politiky – která byla zásadně prezentována surovým, zastrašujícím stylem – se od Chorvatska izolovala jak Amerika, tak celá Evropa.
Nemůžeme tvrdit, že by Tudjman byl zcela neužitečný – ostatně “blitzkrieg” chorvatské armády z roku 1995 vedl nakonec k Daytonu; žluč jeho arogance byla ale silnější než jeho pomoc.
Vážné zvraty, které poznamenaly několik posledních let jeho vztahu se Západem (hrozba sankcí za nespolupracování s haagským válečným tribunálem, zadržování pomoci ze Západu – programy EU, Partnerství pro mír, atd.), tento hořký antagonismus jen odrážejí a posilují.
Rozhodně však nelze tvrdit, že Tudjmanův styl byl nereprezentativní.
Chorvatsko se díky úrovni svého hospodářství a zeměpisné poloze mohlo dostat mezi přední kandidáty na členství v Evropské unii; to by ovšem jeho politická a společenská elita musela usoudit, že je to pro zemi výhodné.
Místo toho vede absence opozice k širokému konsensu, kde přivírání očí nad západním hodnotami maskuje základní sebeuspokojení s věcmi tak, jak jsou nebo jak bývaly.
Nešlo zde jen o nacionalismus, nýbrž i o třídní monopol, který se obával konkurence odjinud.
Chorvatskou opozici po dlouhou dobu představovaly jen nevládní organizace, např. Helsinský výbor, které vznášely námitky vůči vládě v oblastech lidských a menšinových práv, tedy tam, kde parlamentní opozice kolektivně mlčela.
Teprve v posledních letech, kdy se politický boj přeorientoval na upadající ekonomiku, přijala veřejnost přímější antitudjmanovskou kritiku a dovolila tak i parlamentní opozici, aby se ke kritickým hlasům připojila.
Vzhledem k tomu, že Tudjman vytvořil vysoce centralizovaný politický systém se širokými prezidentskými pravomocemi, opozice nehodlala riskovat a snažila se alespoň držet pospolu ve víře, že získá dvoutřetinovou parlamentní většinu, která by jí umožnila změnit ústavu.
Tento běh věcí byl bohužel narušen v létě roku 1998, kdy se dvě opoziční strany – sociální demokraté (bývalí komunisté, SDP) a pravicoví liberální socialisté (HSLS) – dohodly na zvláštním partnerství, které letos v létě dostalo formální podobu koalice.
Ostatní opoziční strany, jmenovitě tradiční Chorvatská strana zemědělců (HSS), středolevicová Liberální strana (LS), populistická Chorvatská národní strana (NHS) a regionální Istrijské demokratické shromáždění (IDS), v odpovědi na koalici sociálních demokratů a liberálních socialistů vytvořili svou vlastní koalici, tzv. Čtyřku.
Koalice SDP-HSLS a Čtyřka formálně fungují jako široká koalice, tzv. Šestka.
Ve skutečnosti jsou to zarytí rivalové a ve volbách do dolní sněmovny parlamentu (Saboru), plánovaných na 3. ledna, se obě koalice budou snažit o získání většiny hlasů.
Není proto nijak jisté, že opozice porazí vládnoucí HDZ na hlavu.
Předpokládat se proto spíše dají různé koaliční manévry, ať už mezi samotnými křídly opozice nebo mezi opozicí a HDZ.
S Tudjmanovou smrtí přichází pochopitelně na pořad dne i volba prezidenta, která se musí uskutečnit do šedesáti dnů od jeho úmrtí.
HDZ má zhruba tolik kandidátů, kolik je ve straně frakcí; a těch je nemálo.
Pokud HDZ nominuje Mate Graniče, stávajícího ministra zahraničí, za jehož zády stojí i Západ, pravděpodobně vyhraje.
Jeho pověst umírněnce je sice více věcí stylu než obsahu, donesla se však i daleko za hranice Chorvatska.
Otázkou zůstává, zda klíčoví vůdcové HDZ raději pro stranu ztratí prezidentský úřad (kde spočívá skutečná moc v Chorvatsku) nebo dovolí Graničovi usednout do prezidentského křesla.
Prezidentské ambice klíčí i v opozičním táboře. Nejviditelnější jsou u Dražena Budišy (HSLS), bývalého disidenta a politického vězně, a u jeho sociálně demokratického partnera Ivicy Račana, posledního šéfa chorvatských komunistů.
Je ostatně docela možné, že díky prezidentským snům obou opozičních rivalů projde ona nepraktická opoziční koalice testem odolnosti.
Díky následkům Tudjmanova úmrtí a předvolebním kampaním projde testem odolnosti také celé Chorvatsko a směr jeho vývoje.
Výsledky možná budou složitější, než by si byl kdokoli přál.
Dokud ovšem nedojde k reformě ústavy a celého politického systému, dokud nebudou přezkoumány aktivity současné kleptokracie, a dokud se neupraví vztahy se Západem, bude Tudjmanova éra pokračovat.
A to je luxus, který si Chorvatsko nemůže dovolit.
Pokud nyní nedojde k zásadní změně, lze směle předpokládat, že lidé vyrazí do ulic a budou protestovat. Nejen proti přímým Tudjmanovým dědicům.
Využívání a zneužívání haagského tribunálu
Mezinárodní soudní dvůr v Haagu měl být jakýmsi Damoklovým mečem, visícím nad těmi, kdo na Balkáně porušují lidská práva.
Na Balkáně se z něj však stal politický nástroj, z něhož jak nacionalisté, tak jejich oponenti těží v nekonečné hře ,,rozděl a doufej, že budeš panovat``.
Chorvatsko je toho učebnicovým příkladem.
Demokratické reformy v Chorvatsku komplikují nesčetné zádrhele a trhliny.
Důvody spočívají v neochotě premiéra Ivicy Račana jakkoli se vypořádat s přežívajícími mocenskými centry bývalého režimu zesnulého prezidenta Franja Tudjmana, jehož nacionalistická strana Chorvatský demokratický svaz (HDZ) přišla v lednu 2001 o všechny posty, a to v důsledku Tudjmanovy smrti v prosinci 1999.
Tudjman budoval nacionalistický režim, v němž mizely rozdíly mezi HDZ a státními institucemi, konkrétně armádou a policií.
A právě toto zkalené dědictví je dodnes podstatou problémů Chorvatska a jeho vztahů se soudem v Haagu.
V lednu 2001 stál tehdy novopečený premiér Račan před nelehkou volbou: vyčistit státní administrativu od všech stoupenců Tudjmanova režimu, nebo ustoupit obstruktivním manévrům přívrženců HDZ.
Věren své pověstné nerozhodnosti, premiér Račan dlouho váhal.
Místo toho se soustředil na ústavní reformy, které mnoho lidí chápalo jako pokus zbavit nového prezidenta Stjepana Mesiče (který byl sám dlouholetým Tudjmanovým odpůrcem) rozsáhlých výkonných pravomocí, které Tudjman do chorvatské ústavy vepsal sám pro sebe.
Vládě se mezitím nedařilo vyšetřovat nesčetné válečné zločiny, justiční omyly a korupci, která za Tudjmanovy éry bujela.
Neschopnost, jíž vláda prokazovala na každém svém kroku, pak dodala odvahy loajalistům HDZ, kteří se odhodlanost Račanovy vlády rozhodli prověřit.
Jedním z jejich oblíbených triků bylo vytvářet obrovské překážky i těm minimálním pokusům dopadnout válečné zločince.
V září roku 2000, po atentátu na svědka haagského soudu a zatčení chorvatského velitele obviněného z masakru Srbů v roce 1999, zveřejnilo dvanáct armádních generálů dopis, v němž se dovolávali obrany chorvatských veteránů a konce ,,negativní a historicky nepodložené interpretace`` spisů o Chorvatsku v době balkánské války.
Ve vzácném projevu rozhodnosti státní moci prezident Mesić všech dvanáct generálů poslal do penze.
Několik z nich se pak spojilo a postavilo se do čela nové strany - Chorvatské integrity a prosperity (HIP), kterou založil Tudjmanův nejstarší syn Miroslav, bývalý šéf chorvatské kontrarozvědky.
Boj proti Tudjmanovým souvěrcům pokračoval až do jara letošního roku, kdy byl zatčen Mirko Norac, jeden z oněch dvanácti generálů, obviněný z masakru srbských civilistů v roce 1991.
Několik veteránských organizací svolalo masové demonstrace proti ,,proradné`` vládě Mesiče a Račana.
Nátlak by možná ani nebyl tak zdrcující, kdyby se ovšem nesetkal se souhlasem v některých vrstvách Račanovy vládnoucí koalice, konkrétně v Chorvatské sociálně-liberální straně (HSLS) Dražena Budiši, a také u vlivných katolických biskupů.
Oslabená vláda se psychologicky připravovala na mnohem větší ústupky.
V červenci Mezinárodní soudní tribunál pro bývalou Jugoslávii obvinil z válečných zločinů dva chorvatské generály - Rahima Ademiho a Ante Gotovinu.
Račan, místo aby je vydal do Haagu, využil této příležitosti pro přesilovku a dal v parlamentu hlasovat o důvěře, což mělo jaksi bagatelizovat haagské zatykače.
Po tomto kroku Budiša rezignoval na své předsednictví v Sociálně-liberální straně, čímž v podstatě vyvolal rozkol uvnitř klíčového koaličního partnera a jediné strany ve vládní koalici, která chtěla haagskému soudu klást odpor.
Račan však přesto v hlasování o důvěře obstál a zajistil pro svůj kabinet jakous takous stabilitu.
Různým frakcím, z nichž se skládá tudjmanovská opozice, se nicméně podařilo Budišu stáhnout na jejich stranu. Vzniklo tak nové politické těžiště příští krize.
Haagskému tribunálo je často dáváno za vinu, že křehké reformní vlády v Chorvatsku a Srbsku zatěžuje přemrštěnými požadavky, které ženou vodu na mlýn nacionalistickým politikům.
To je pravdivé tvrzení do té míry, že tribunál si neuvědomuje ono spletité a propracované balancování, které nedělitelně patří k byrokracii v bývalé Jugoslávii.
Například propuštění Biljany Plavšičové, jedné z nejprovinilejších vůdců bosenských Srbů, ještě před procesem výměnou za její evidentně obšírnou výpověď by mělo větší smysl, kdyby byl tribunál podobně ochotný také v případech méně vinných nesrbských obžalovaných.
Neochota stíhat válečné zločince je pro vlády na Balkáně jedním z účinných způsobů, jak pacifikovat nacionalistické publikum a jak se vyhnout ožehavým problémům do hloubky jdoucích reforem.
Račan by s haagským tribunálem ani nemusel jednat, kdyby měl odvahu začít s důkladným úklidem své země a vyšetřováním Tudajmanových přátel a válečných zločinců, které zesnulý prezident ochraňoval.
Teď chce premiér Račan za svou liknavost vůči Tudjmanovým pomahačům něco na oplátku. Doufá, že oni k němu budou stejně štědří, jako on byl k nim, dostanou-li se zpátky do vlády.
Neboť v Chorvatsku každý nový režim dá svým předchůdcům všeobecné rozhřešení.
Úzká elita je tak chráněna nejen před riskantními výzvami, ale v konečném důsledku i před odpovědností za cokoliv, i za ty nejodpornější zločiny.
Tři vady na kráse čínské komunistické ideologie
Komunistická strana Číny před dvěma lety odhalila své nové ideologické krédo, nazvané ,,Třikrát zastupovat".
Jaké štěstí, že nejsvatější, nejobsáhlejší a nejmocnější doktrína Číny, postavená na triumvirátu ,,zájmů většiny národa", ,,vyspělé kultury" a ,,vyspělých výrobních sil" nalezla svého zástupce v podobě jedné politické strany!
Totiž - štěstí je to pro komunistickou stranu, nikoli však pro Čínu a její národ.
Doktrína ,,Třikrát zastupovat" má několik oficiálních verzí. V každé z nich se objevují slova ,,vždy", ,,Čína" a ,,zastupovat".
Jejich význam je jasný.
Na druhé straně pojmy ,,většina národa", ,,vyspělá kultura" a ,,vyspělé výrobní síly" a další fráze, které celou doktrínou prostupují, jsou vágní; dost možná záměrně.
Jeden by řekl, že ,,většina národa", kterou chce komunistická strana ,,zastupovat", budou dělníci.
Strana však dělníky už dávno opustila.
Kolik jich přišlo jen loni o práci?
Kolik muselo předčasně do důchodu?
Ke kolika neštěstím došlo v dolech?
Kolik bylo dělnických protestů?
Kdo zavřel jejich organizátory? ,,Zástupci Třikrát zastupovat" k tomu odmítají cokoli říci.
Dělníci, kteří protestují a stávkují, jsou ,,výtržníci".
Ten, kdo o tom napíše do novin, je ,,proti revoluci".
Totéž platí o vztahu strany k rolníkům. Ti se pro Mao Ce-tunga stali zdrojem vojáků a zásob, které ,,velký vůdce" potřeboval v bojích, jež trvaly dlouhé desítky let.
Rolníci šli za Maem proto, že komunistická strana jim slíbila půdu.
Mao se jim ale rozhodl půdu vzít ještě dříve, než ji vůbec dostali. ,,Výchova rolníků je závažný problém," říkával.
A tak je začal učit, že půda patří státu.
Novými pány jsou ,,zástupci" rolníků.
V Číně, kde neexistuje demokracie, jsou klíčovým politickým barometrem pocity a postoje studentů.
Na rozdíl od dělníků a rolníků jsou mezi studenty lidé ze všech vrstev společnosti, takže to, co je mobilizuje, představuje momentální zájem celé společnosti.
Když od 15. dubna do 4. června 1989 vyjádřili studenti demonstrující na náměstí Nebeského klidu a jejich příznivci společnou vůli skoncovat s totalitou, začít budovat demokracii a vymýtit korupci, byl to asi nejsmutnější průzkum veřejného mínění, jaký kdy byl v čínských dějinách proveden.
Ti, kdo obhajují tvrdý zákrok strany proti těmto studentům, nemají právo zvát se zástupci většiny národa.
Jejich tvrzení, že ,,vždy zastupují pokrokové směřování vyspělé kultury", je jen další velkohubý a prázdný tlach.
Čínská kultura sahá do doby před třemi tisíci let a je možné, že na ni čeká nejméně několik dalších tisíc let.
Má ji ,,vždy zastupovat" jedna jedná politická strana?
Nevím, co je to ,,pokrokové směřování vyspělé kultury", ale v komunisty zosnovaných představeních ,,Smeťme jedovaté býlí", ,,Proti pravičákům" či ,,Zlikvidujme démony a zlé bludařství" nehrála vyspělá kultura sebemenší roli.
Takové tmářství plodí jen kulturu otupělé uniformity.
Jako stéblo trávy pod kamenem i kultura ví, kterým směrem hledat světlo. ,,Zastupovat" ji nikdo nemusí.
Ze všech třech ,,zastupování" má nejjasnější význam slib komunistické strany, že bude ,,vždy zastupovat požadavky vyspělých výrobních sil".
Znamená to, že chce zastupovat zájmy tzv. ta-kchuan , kteří rychle zbohatli především díky konexím ve vládě.
Hlubší smysl tato fráze nemá.
Pouto mezi mocí a penězi v dnešní Číně je výsledkem neustálého rozrůstání byrokracie. Před tzv.
Velkým skokem vpřed si jen málokterá obec mohla dovolit úředníky na plný úvazek.
Dnes jich má každá obec stovky.
Jejich základní plat hradí ústřední vláda, ale příplatky a prémie závisí na příspěvcích od ,,vyspělých výrobních sil" na okresní a obecní úrovni.
Ať už bohatí stranu požádají o cokoliv - o pronájem půdy, půjčky s nízkým úrokem, porušování zákoníku práce, standardy životního prostředí, kontrakty, duševní vlastnictví -, lze to pokaždé považovat za ,,požadavky vyspělých výrobních sil".
I za méně zkorumpovaných podmínek je zastupování ,,nejvyspělejších výrobních sil" vadný koncept.
Co by se stalo, kdyby Olympijský výbor zastupoval zájmy jen zlatých medailistů, kdyby ministerstvo školství zastupovalo jen postgraduální studium a základní školství ignorovalo?
Sektor moderních technologií si sice místo na vrcholku hospodářské pyramidy zaslouží, ale tradiční sektory přece jen stále tvoří její základ.
Co se stane s několika stovkami milionů venkovských rolníků a dělníků, nad jejichž odvětvími se stahují mraky?
Kdo bude řešit nerovnost a odlišné společenské zájmy?
Stále více pluralistická společnost je násilím vtahována do prokrustovské struktury, která dovoluje jen jeden hlas, jednu potřebu a jeden zájem: hlas, potřeby a zájmy strany.
Teorie ,,Třikrát zastupovat" je nicméně nezbytná, protože nastala nová situace.
Když Komunistická strana Číny přišla v roce 1948 k moci, mohla ještě tvrdit, že ztělesňuje socialismus, marxismus a dějinné poslání proletariátu.
Po padesáti letech však výhody socialismu, pravda marxismu a proletářský charakter strany vzaly neodvratitelně za své.
,,Třikrát zastupovat" je tedy snahou o záchranu vlády jedné strany.
Socialismu lze nedůvěřovat, ale ,,vyspělým výrobním silám" nikoli.
Lze nevěřit v marxismus, ale ve ,,vyspělou kulturu" se věřit musí.
Komunistická strana Číny už dávno nezastupuje dělníky a rolníky, ale může zastupovat ,,většinu národa", včetně ,,rudých" kapitalistů.
To, zda členové komunistické strany, kteří zbohatli ,,revoluční cestou", zůstanou ,,rudí", závisí jen na tom, zda akceptují vládu jedné strany.
Akceptování ,,rudých kapitalistů" tedy nemá nic společného s demokratizací.
Takoví lidé budou spíše hledat způsoby, jak posilovat svá privilegia, než jak prosazovat pluralismus a právní stát.
Jejich živobytím je totalita, nikoli politická reforma.
A teorie ,,Třikrát zastupovat" je právě a především o tom.
Čínská falešná hra na demokracii
Čína nechvalně proslula svými tajnostmi. Převodové páky režimu jsou neproniknutelné.
Ústava říká, že moc patří lidu, ale ve skutečnosti moc lidu patří Komunistické straně a jejím pohlavárům, od nichž se dělníci a rolníci dočkají jen mizivé pozornosti.
KS Číny prohlašuje, že uskutečnila demokratickou revoluci, přesto je země stále jednou z nejméně demokratických na světě.
Tyto paradoxy jsou tak rozporuplné, že 16. sjezd Strany, který se sejde příští týden, nemůže doufat ve víc než v to, že bude očividným podvodem na demokracii.
Na sjezdu budou nově obsazena nejvyšší stranická místa, včetně postů předsedy Ústřední vojenské komise, generálního tajemníka Strany a několika členů stálého výboru Politbyra.
O všech těchto pozicích (kromě nejvyššího postu ve Vojenské komisi) podle stanov Komunistické strany rozhodují hlasy členů 16. ústředního výboru.
Volbu členů 16. ústředního výboru zase provede 16. sjezd Strany, účastníky sjezdu Strany zvolí sjezdy stran jednotlivých provincií atd.
Typickým znakem těchto voleb bude neprůhlednost a absence jakéhokoli demokratického procesu.
Je skutečností, že jediné volby v Číně, v nichž si kandidáty vybírají skutečně nezávislí voliči, se odehrávají na úrovni vesnických výborů. Tato fraška se ovšem provozuje hlavně pro potěchu zahraničních pozorovatelů.
Veškeré ostatní čínské volby se vyznačují dvěma vlastnostmi: kandidáti se vybírají tak, aby se udrželi straničtí předáci, a ti sami určují počet kandidátů.
Čína zná dva druhy voleb: ,,volby s jednotnou kvótou" a ,,volby s různými kvótami."
Ve volbách s jednotnou kvótou straničtí vůdci navrhnou tři kandidáty a voličům dají za úkol jednoho z nich vybrat.
V čínské politice jde o posvátné pravidlo, které se považuje za naprosto legitimní.
V uplynulých padesáti letech byli všichni ,,volení" funkcionáři, včetně Mao Ce-tunga a Tenga Siao-pchinga, vybráni způsoby, které budily zdání volby, ale bez prvku nejistoty.
Po období kulturní revoluce byly i přes protesty zavedeny ,,volby s různými kvótami," třebaže jen v omezené míře.
Ve shodě se stále silnějšími demokratickými pocity doby 13. sjezd Strany jako první využil systém různých kvót při volbě členů ústředního výboru.
To představovalo průlom ve stranické taktice.
Voličům bylo představeno více kandidátů než volitelných míst a Teng Liqun, člen ultralevicové staré grady, nezískal žádné křeslo.
Tento výsledek rozzuřil tehdy prvního vůdce Tenga Siao-pchinga a Čchena Jüna, dalšího představitele mocné staré gardy.
Samozřejmě, že ani v Číně si nikdo nemyslí, že volby s různými kvótami jsou opravdu demokratické.
I když je možné z kola vyhodit nejméně oblíbené politiky, všichni kandidáti jsou stále v moci vedení.
Ve skutečnosti byl systém s různými kvótami jen kratičkým experimentem.
Po roce 1989 Strana nesmiřitelně utužila svou centralizovanou moc, vnitrostranická demokracie byla vymýcena a volební postupy zdegenerovaly.
Stranické sjezdy mají původ v masových shromážděních a propagandistických kampaních maoistické éry a sejít se na nich může až dva tisíce delegátů.
Prvních dvou sjezdů Strany se zúčastnilo jen několik desítek zástupců a ti měli právo klást otázky nejvyšším stranickým úředníkům.
Taková zodpovědnost je dávno minulostí.
Během půlstoletí u moci KS Číny vyvinula metodu nazývanou da hui xiao kai (velké jednání uskutečněné jako malé), která sjezd roztříští na bezpočet sezení v malých skupinkách.
Nadcházející 16. sjezd Strany se bude skládat ze zasedání malých skupin.
Žádná z nich nebude mít jasný mandát a veškerá debata bude bez účinku.
Delegátům nejsou jasné jejich vlastní role a neznají své pravomoci. Jde o dokonalé podmínky pro vznik mlčící většiny.
Každé zasedání je jako odpolední posezení u čaje, při němž si zúčastnění vymění nahodilé postřehy, pochválí správnost písemných zpráv vedení a pokusí se prokázat, jak pozorně je pročetli a jak dobře jim rozumí.
Návrhy, jež účastníci vznesou při těchto čajových dýcháncích, se nikdy nestanou předmětem debaty sjezdu jako celku.
Místo toho jsou předány zaměstnancům sekretariátu k dalšímu ,,zpracování."
Závěrečná zpráva může doznat drobných změn, ale postupy opravdové parlamentní demokracie - návrh, debata a usnesení - jsou mimo hru.
Závažné problémy, s nimiž se Čína potýká (například korupce a stále se zvětšující propast mezi společenskými vrstvami), se v diskusi neobjeví.
Členům KS Číny se nikdy nedostane příležitosti pojmenovat své obavy před širším publikem.
Nedostanou se k diskusi o ochraně občanských práv, uvolnění přísné regulace médií, právech zemědělců přestěhovat se nebo začít pracovat ve městě ani k diskusi o tom, zda dělníkům povolit zakládání nezávislých odborů.
Jaký význam tedy bude mít 16. sjezd Strany?
Zcela určitě se nestane fórem pro diskusi dlouho očekávaných, naléhavých a nevyhnutelných politických reforem, jež Čína musí zavést.
Vzhledem k přesunu termínu konání na listopad (zcela očividně Ťiang Ce-min slíbil dvěma stranám něco jiného, když přijal pozvání prezidenta Bushe na farmu Crawford v Texasu), může 16. sjezd Strany, na němž bude uvedena do úřadu nová generace čínských vůdců, hrát druhé housle vedle jisté diplomatické návštěvy.
Vzpomínka na Čao C´-janga
Podmínky, ve kterých Čao C´-jang v době své smrti žil, tedy naprostá izolace od čínské společnosti kvůli nezákonně uvalenému šestnáctiletému domácímu vězení, jsou hanbou jak pro čínskou justici, tak i pro Komunistickou stranu Číny.
Čaova perzekuce byla perzekucí vůdce, který zasvětil více než deset let převratnému úsilí, jež položilo základy čínské hospodářské reformy.
Kvůli kolektivizaci a zakládání „lidových komun“ neměli čínští rolníci koncem sedmdesátých let již dávno právo vlastnit půdu.
Toto právo nikdy nezískali zpět.
Čao byl nicméně první, kdo prosazoval navrácení samosprávy rolníkům, a inicioval tak první předběžné snahy o zrušení lidových komun.
Čínské průmyslové podniky se prostřednictvím znárodňování a centrálního plánování přeměnily v jakési dceřiné společnosti vlády.
Čao byl první, kdo navrhl „rozšířenou samosprávu pro čínské podniky“ a „obnovení zdravého vztahu mezi vládou a průmyslem“.
Rozšířená samospráva pro podniky a rolníky představovala první klíčový krůček, jehož úspěch nakonec vedl k plnokrevné hospodářské reformě.
Tyto úspěchy patřily k mnoha dílčím vítězstvím, jimiž Čao pomáhal čínskému lidu vybřednout z dusivé stagnace maoistického socialismu.
Jako premiér Číny uskutečnil desetileté hospodářské reformy, které přinesly rapidní pokrok, díky němuž se lidé, zejména rolníci, mohli těšit z hmatatelného zlepšení života.
Čao však byl také jediným vůdcem KS Číny, který navrhl balík politických reforem, jež měly ukončit čínský systém vlády jedné strany.
Nikým neohrožovaný monopol komunistické strany na politickou moc systematicky způsoboval, že se každá její chyba – jako například strašlivé desetiletí „kulturní revoluce“ – proměnila ve vleklou celostátní krizi.
Ve snaze o skutečnou a dlouhodobou stabilitu navrhl Čao reformy, jejichž cílem byla v konečném důsledku legalizace a systematizace demokracie.
Přál si zavést takový druh demokratické politiky, který by mohl podporovat a přiživovat zdravé tržní hospodářství.
Ačkoliv krátkodobé praktické cíle Čaových politických reforem byly omezeny okolnostmi, za nichž je navrhoval, všechna tato opatření se zaměřovala na podvázání moci komunistické strany a představovala konkrétní krok směrem k pokojnému návratu moci čínskému lidu.
Čaův reformní balík – rázný rozchod s Maovým totalitarismem – schválil 13. sjezd strany, oficiálně nejvyšší orgán KS Číny.
Během dvacetiměsíčního působení ve funkci generálního tajemníka KS Číny nastolil Čao politickou kulturu, v níž se politbyro zdrželo zásahů do činnosti soudů, a zastavil i jeho pokusy o kontrolu literatury a umění.
Čao dále zrušil politiku řízení podniků stranickými organizacemi a systém, v němž byli jádrem podniků takzvaní fa žen („právní zástupci“).
Čaovy politické reformy bohužel skončily s jeho mocenským pádem.
Strašlivým důsledkem bylo bezohledné popírání občanských práv a demokratických principů, jakož i vzestup toho, co dnešní vedoucí představitelé nazývají „socialismem s čínskými rysy“ – což je trpký eufemismus pro nekontrolované propletení stranické a vládní moci s obchodními zájmy.
Čaův osud je rovněž mrazivou připomínkou dalších nespravedlností, které mají na svědomí lidé, již jsou dnes u moci.
Jediným důvodem ustavičného špatného zacházení s Čaem byl jeho odpor vůči násilnému potlačení protestu na náměstí Tchien-an-men v roce 1989.
Čao měl z pozice generálního tajemníka přetavit tento odpor v rozhodnutí, ale věci se tehdy nevyvíjely, jak měly.
Stojí za připomenutí, že v dubnu 1989 zemřel někdejší generální tajemník KS Číny Chu Jao-pang, kterého Teng Siao-pching donutil o dva roky dříve odstoupit z funkce kvůli liberálním postojům. Chuova smrt vyvolala v Pekingu spontánní a pokojné studentské demonstrace, které se rozšířily do celé země.
Pouze v Pekingu se tohoto hnutí účastnilo půl milionu univerzitních studentů.
Demonstrace trvaly 50 dní a setkaly se se srdečnou podporou pekingských obyvatel i lidí všech vrstev z celé země.
Čao v politbyru poukazoval na skutečnost, že myšlenky vyjadřované studenty i občany na uctění Chuovy památky, na protest proti korupci a na projev touhy po demokracii jsou ve skutečnosti stejnými myšlenkami, jaké zastává i samo politbyro.
Domníval se, že by mělo být možné vyřešit studentské protesty a respektovat principy demokracie a vládu zákona.
Pod Čaovým vedením vyzvalo politbyro a jeho stálý výbor k dialogu se studenty.
Tento nadějný kurz se však naprosto změnil, když Teng Siao-pching prozradil, že touží po násilném potlačení.
Nakonec došlo k boji mezi pěti členy stálého výboru politbyra: Li Pcheng a Jao I-lin usilovali o povolání armády.
Čao se stavěl proti.
Čchiao Š´ a Chu Čchi-li zpočátku stáli na straně Čaa, avšak poté svou podporu stáhli a požádali Teng Siao-pchinga, aby konečné rozhodnutí učinil on.
Vzhledem k očividnému hlubokému rozkolu se Teng rozhodl obejít všechny existující instituce, stranické politbyro, ústřední výbor i Všečínské shromáždění lidových zástupců a jeho předsednictvo.
Bez další diskuse zmobilizoval 500 000 vojáků, kteří vstoupili do Pekingu a tvrdě zasáhli proti neozbrojeným studentům a civilistům.
Masakr na náměstí Tchien-an-men z roku 1989 byl tragédií pro Čínu a další tragédií pro dvacáté století.
Uplynulo šestnáct let, ale v srdcích a myslích lidí zůstává pohřbena bolest.
Vedoucí představitelé Číny nesou zodpovědnost nejen za to, že v letech, která od té doby uplynula, drželi Čaa nezákonně v domácím vězení, ale i za systematické úsilí vymazat jeho jméno z historie.
Jejich snahy zakrýt pravdu o minulosti však jen odhalují jejich slabost a nestoudnost.
Jednu věc totiž změnit nemohou: Čao C´-jang zůstává v pokračujícím boji čínského lidu za práva a demokracii s námi.
Nový začátek pro nešíření jaderných zbraní
Obama se zavázal, že oživí Smlouvu o nešíření jaderných zbraní (NPT) z roku 1970, jejímž cílem je zabránit šíření jaderných zbraní.
V režimu nešíření, jehož je NPT základním kamenem, panuje nepořádek.
Hlavní problémy je snadné identifikovat.
Zaprvé, pět hlavních jaderně vyzbrojených států nevzalo vážně svůj závazek vyplývající z NPT, že budou usilovat o jaderné odzbrojení.
Namísto toho doposud tvrdí, že jaderné zbraně jsou nezbytné pro jejich bezpečnost, a vytrvale modernizují své jaderné arzenály.
To je přirozeně zbavuje mravní autority k přesvědčování ostatních, aby si nepořizovali jaderné zbraně, které se stále považují za zdroj moci a vlivu a za pojistku proti útoku.
Zadruhé, jak jsme viděli na případu Severní Koreje, není nic, co by zemím, které smlouvu podepíší, bránilo od ní jednoduše odstoupit s poukazem na to, že jejich nejvyšší zájmy ohrožují „mimořádné události“.
Zatřetí, Mezinárodní agentura pro atomovou energii, která má působit jako četník systému nešíření, je ostudně podfinancovaná.
Dojde-li na určování, zda ta či ona země uskutečňuje skrytý program vývoje jaderných zbraní, inspektoři MAAE mají často svázané ruce, buď kvůli chybějící zákonné pravomoci získat přístup do všech míst, která považují za nezbytná, anebo proto, že analytické laboratoře MAAE jsou zastaralé nebo že agentura nemá dostatečný přístup k satelitnímu snímkování.
Začtvrté, regulace exportu nedokázala zabránit šíření citlivých jaderných technologií, především kvůli důmyslnému úsilí tajných sítí, například té pod vedením pákistánského jaderného vědce A. K. Chána.
Jaderné zbraně má už devět zemí a bylo by naivní domnívat se, že ostatní země, zejména v konfliktních oblastech, se nepokusí si je obstarat.
Navíc řada zemí s jadernými programy dokáže vyrobit nukleární zbraně během několika měsíců, pokud se k tomu kvůli změně pohledu na bezpečnostní situaci rozhodnou, protože už zvládly stěžejní technologie – obohacování uranu a opětovné zpracování plutonia.
Vydají-li se touto cestou další země, mohlo by se to ukázat jako Achillova pata nešíření.
Zapáté, mezinárodní společenství, v čele s Radou bezpečnosti Organizace spojených národů, je tváří v tvář výzvám mezinárodní bezpečnosti častěji spíše ochromené a v reakcích na případy podezření z šíření jaderných zbraní bezzubé.
Tyto potíže se nevyřeší přes noc.
Je však ledacos, co lze udělat relativně rychle.
Spojené státy a Rusko zahájily vyjednávání o výrazných škrtech ve svých jaderných arzenálech, které společně tvoří 95% z 27 tisíc bojových hlavic na světě.
K dalším klíčovým krokům patří zajistit, aby vešla v platnost Smlouva o všeobecném zákazu jaderných zkoušek, dojednat ověřitelnou úmluvu, která by ukončila produkci štěpného materiálu pro zbrojní využití, radikálně zlepšit fyzickou bezpečnost jaderných a radioaktivních materiálů, což je nezbytné proto, aby se předešlo tomu, že se dostanou do rukou teroristů, a posílit MAAE.
Minulý měsíc jsem Radě guvernérů MAAE navrhl zásadní opatření k posílení nešíření jaderných zbraní – zřízení banky nízkoobohaceného uranu (LEU) při MAAE, která by garantovala dodávky zemím, jež potřebují jaderné palivo do elektráren.
LEU nelze k výrobě zbraní využít.
Nějaký takový mechanismus bude v nadcházejících desetiletích nezbytný, jelikož jadernou energetiku bude zavádět stále více zemí.
Navrhuji vytvořit fyzickou zásobu LEU, která bude k dispozici MAAE jako záložní rezerva pro země s programy jaderné energetiky, které z jiných než obchodních důvodů budou čelit výpadku dodávek.
To by státům dodalo důvěry, že mohou počítat se spolehlivými dodávkami paliva pro provoz jaderných elektráren, a že tudíž nemusejí vyvíjet vlastní kapacity pro obohacování uranu či opětovné zpracovávání plutonia.
To by mohlo pomoci předejít opakování toho, co po své revoluci roku 1979 zažil Írán, když nebyly dodrženy smlouvy na dodávky paliva a techniky pro jeho plánovaný program jaderné energetiky.
Některé důsledky pociťujeme ještě i po třiceti letech.
LEU by byl k dispozici státům v nouzi na základě nepolitických a nediskriminačních kritérií.
Za tržní ceny by byl dostupný všem zemím dodržujícím povinnosti vyplývající z jaderných záruk.
Žádný stát by nebyl nucen vzdát se práva na rozvoj vlastního palivového cyklu.
Peníze potřebné ke spuštění banky LEU jsou k dispozici, v prvé řadě díky nevládní organizaci Nuclear Threat Initiative a počátečnímu vkladu Warrena Buffetta.
To však může být pouze první krok.
Po něm by měla následovat dohoda, že veškeré činnosti spojené s obohacováním uranu či opětovným zpracováváním plutonia budou přeneseny výhradně pod nadnárodní řízení a že veškerá související stávající zařízení budou převedena z národní pod nadnárodní správu.
To je smělá myšlenka, ale právě smělé myšlenky teď potřebujeme víc než kdy jindy.
Příležitost přesunout cyklus jaderného paliva pod nadnárodní kontrolu jsme před 60 lety promeškali kvůli studené válce.
Vzhledem k šíření nukleárních technologií a narůstajícímu riziku jaderného terorismu je nezbytné, abychom tentokrát uspěli.
Nobelova cena a Einsteinův duch
Letos 10. prosince oslavíme sté výročí prvního udělení Nobelových cen. Po celou dobu své existence jsou tyto ceny předmětem velkého zájmu a diskusí.
Alfred Nobel zemřel 10. prosince roku 1896.
Po otevření jeho poslední vůle vyšlo najevo, že celý svůj značný majetek věnoval na vznik cen, které měly nést jeho jméno.
Hovořil v ní o pěti cenách: za fyziku, chemii, fyziologii nebo medicínu, literaturu a mír; a jmenoval čtyři instituce, které ceny měly udělovat: Královskou švédskou akademii věd (fyzika a chemie), Karolinska Institutet (fyziologie nebo medicína), Svédskou akademii (literatura) a skupinu volenou švédským parlamentem, později pojmenovanou ,,Norský výbor pro udělování Nobelových cen`` (mír).
Jen na vysvětlenou: Svédsko a Norsko tvořily v té době unii.
Od doby vzniku Nobelových cen bylo v původních oblastech uděleno na 650 medailí a diplomů.
V roce 1968 pak Svédská národní banka zřídila ještě Nobelovu cenu za ekonomii.
V převážné většině se tyto ceny týkají převratných vědeckých objevů, mistrovských literárních děl a mírových pokusů v oblastech zmítaných násilím.
Všechny oceněné spojuje neviditelná nit kreativity: jak individuální, tak skupinové.
Dokladem tohoto přístupu je zvláště jedna cena - Nobelova cena za fyziku pro Alberta Einsteina.
Když se lidé ptají na Nobelovu cenu za fyziku, nejčastěji je zajímá, proč vlastně Einstein nedostal svou cenu za teorii relativity.
Během svého ,,zázračného roku`` 1905 publikoval šestadvacetiletý Einstein tři statě, které měly ovlivnit celé dvacáté století, a to nejen na poli fyziky. Jeden z těchto článků byl o zvláštní teorii relativity, která popisuje, jak se prostor a čas, nebo hmota a energie ve velkých rychlostech mísí.
Další referát popsal tzv.
Brownův pohyb, nepravidelný pohyb malých částeček v roztoku, který je výsledkem jejich střetu s molekulami kapaliny.
Třetí stať pak vysvětlovala fotoelektrický jev, který se dnes běžně používá ve fotobuňkách - totiž proč světlo dokáže vypudit z kovových povrchů elektřinu.
Ze všech tří teorií se nejvíce začalo psát a diskutovat o teorii relativity.
Když pak rok co rok Královská švédská akademie věd žádala vědce o jejich nominace, mnozí z nich prohlašovali, že by si Nobelovu cenu za fyziku zasloužil Einstein právě za svou teorii relativity.
Nobelova komise pro fyziku ovšem nesouhlasila, a tak Einstein dlouho cenu nedostal.
Výbor pro udělování Nobelovy ceny nejprve argumentoval tím, že se Einstein může ve své teorii mýlit a že bude nejlepší počkat na experimentální důkazy, které jeho teorii potvrdí.
Když Einstein svou teorii ještě více zobecnil a přišel se zakřiveným časoprostorem, v němž se světlo ohýbá kolem těžkých astronomických těles, počet nominací ještě vzrostl.
Nobelova komise pro fyziku však měla jednoho mocného člena - Allvara Gullstranda, profesora univerzity v Uppsale a laureáta Nobelovy ceny za medicínu z roku 1911 za jeho práci o ohýbání světla v lidském oce.
Podle jeho názoru se Einstein mýlil a pokusil se své tvrzení podložit vlastními výpočty.
Dnes víme, že to byl Gullstrand, kdo neměl pravdu, ale jeho odpor v té době stačil na to, aby byl jmenovací proces zablokován.
Jiný profesor uppsalské univerzity, Carl Wilhelm Oseen, odborník na matematickou fyziku, však chápal nejen Einsteinovy teorie, ale také rozložení sil v komisi pro udělování cen za fyziku.
Coby čerstvý člen akademie v roce 1921 jako vůbec první navrhnul udělení Nobelovy ceny Albertu Einsteinovi za práci na fotoelektrickém jevu.
Tato jediná nominace stačila, aby se roztočila kolečka v Einsteinův prospěch.
Oseen se stal členem Výboru pro udělování Nobelových cen a o teorii fotoelektrického jevu napsal kladný posudek.
Hned v příštím roce, v roce 1922, byla Albertu Einsteinovi udělena Nobelova cena za fyziku ,,pro jeho příspěvek v oblasti teoretické fyziky a zvláště pak za objevení zákona fotoelektrického jevu``.
Chybila tedy Královská švédská akademie věd, když Einsteinovi neudělila Nobelovu cenu za to, co dnes snad všichni považujeme za jeho největší objev?
Hodně lidí by řeklo ano.
Než ale padne poslední slovo, je třeba podívat se trošku hlouběji do dějin fyziky.
Pak zjistíme, že Einsteinova stať z roku 1905 nejenže vysvětlila fotoelektrický jev, ale představila také cosi mnohem význačnějšího, přímo revolučního: zavedla pojem fotonu, vlnové částice, která otevírá brány našeho chápání mikro- i makrokosmu a která nakonec - a to především - vedla k praktickému využití například laseru v medicíně nebo laserových diod v síti Internet.
S poukazem na text závěti Alfreda Nobela, kde se píše, že laureát Nobelovy ceny musí lidstvu přinést největší užitek, Einsteinovo zavedení pojmu fotonu svým dopadem teorii relativity nakonec zdaleka převyšuje!
Práce všech pěti výborů pro udělování Nobelovy ceny dnes pokračuje zhruba stejným způsobem jako na počátku 20. století. Velkým rozdílem je však počet nominací, které v současnosti dosahují počtu několika set.
Jen budoucnost dokáže s určitostí říci, zda se mezi nimi náhodou neskrývá nový Einstein.
Evropský kout zoufalství
– Tři patra sídla moldavského parlamentu se změnila v ohořelé trosky.
Totéž platí i o demokracii v Moldavsku, bývalé sovětské republice, která je dnes nejchudší evropskou zemí.
Ze 3,5 milionu lidí, kteří v Moldavsku žili v době získání nezávislosti, jich už 15% odešlo ze země, aby hledalo lepší život jinde.
Více než 63% mladých Moldavanů tvrdí, že chce pryč.
Počátkem dubna vyvolalo sporné volební vítězství vládnoucích moldavských komunistů protesty.
Političtí odpůrci a nespokojení lidé, v mnoha případech mládež s malými vyhlídkami získat zaměstnání, vyrazili do ulic.
Ti násilnější z nich vtrhli do úřadovny prezidenta země a také do parlamentní budovy, kterou zapálili.
Komunisté reagovali tím, že svedli násilnosti na opoziční politické strany, které označili za „fašisty“, a také na Rumunsko a stoupence připojení části Moldavska s rumunskou menšinou k Bukurešti.
Policie podnikla na mladé lidi razii a stovky jich vzala do vazby.
Několik lidí zemřelo, zřejmě na následky bití.
Prezident Vladimir Voronin později udělil zadrženým amnestii.
Mnozí z nich přesto zůstávají ve vazbě a Voronin dál obviňuje opozici a Rumunsko, že organizují státní převrat.
S opozičními stranami bylo zahájeno soudní řízení.
Obnovení stability a spravedlivého demokratického systému v Moldavsku je důležité za prvé a především proto, že si Moldavané zaslouží zodpovědnou vládu.
Rovněž stabilita je důležitá, poněvadž země má hranici s Rumunskem, členským státem Evropské unie.
Obě země mají společný jazyk a kulturu, a dokonce byly součástí téhož státu, dokud je Stalin nerozdělil.
Hlasitá menšina Moldavanů věří, že připojením k Rumunsku by se země dostala na expresní dráhu k členství v EU se štědrými finančními požitky a také – což je možná nejlákavější – s cestovními pasy umožňujícími únik z beznadějné ekonomiky a založení života jinde.
Jistě, mnozí Moldavané mají rumunské pasy již dnes, takže mohou cestovat po EU a pracovat tam.
Někteří rumunští představitelé včetně prezidenta Traiana Băseska koketují s myšlenkou rozdat rumunské pasy celému milionu Moldavanů, což je čtvrtina obyvatel země.
Moldavská vláda se samozřejmě snaží jakýkoliv pokus o odlákání svých občanů překazit.
Spojené státy by měly učinit více, aby pomohly vytvořit v Moldavsku stabilitu.
Společně s EU se mohou zasadit o věrohodné prošetření povolebního násilí a stížností na postup policie.
Amerika by měla energičtěji vyžadovat, aby moldavské úřady respektovaly vládu zákona, zhotovily seznam všech zadržených osob, poskytly jim přístup k advokátům a rodinným příslušníkům a zaručily, že tito lidé nebudou šikanováni.
Opoziční předáci a strážci demokracie tvrdí, že moldavský volební proces byl od základu pochybený.
Sdělovací prostředky v zemi, zejména pak televizní stanice, přidělovaly během kampaně nepoměrně více vysílacího času vládnoucím komunistům.
Ti navíc údajně zmanipulovali hlasování, když připisovali na seznamy voličů jména a na jeden den oživovali mrtvé.
Z dlouhodobého hlediska by měly USA a EU podpořit organizace občanské společnosti tím, že vyvinou tlak na moldavskou vládu, aby se zaručila za spravedlivější rozdělení vysílacího času, zastavení policejních ústrků vůči předákům a zaměstnancům opozičních stran i novinářům, reformu policie a ukončení zneužívání státních institucí vládnoucí stranou. Kromě toho by měla vláda poskytnout všem politickým stranám více příležitostí kontrolovat seznamy voličů a monitorovat hlasovací místnosti.
USA a EU by pak měly trvat na tom, aby se do dialogu směly zapojit i opoziční strany.
USA mohou dát svým požadavkům váhu tím, že jejich splněním podmíní finanční pomoc Moldavsku.
EU má na Moldavsko ještě silnější páky.
Země je na unii závislá více než na kterékoliv postsovětské republice.
EU se více než z poloviny podílí na celkovém obchodu Moldavska a navíc mu poskytuje značnou finanční pomoc.
Většina moldavských emigrantů pracuje v unii a téměř 75% obyvatel země podporuje členství v této organizaci.
Také Rumunsko by mělo přispět svým dílem a nabídnout Moldavsku podepsání základní smlouvy a dohody o hranicích.
Tím posledním, co zbídačelí Moldavané potřebují, je autokratická a nezodpovědná vláda postrádající dostatečnou fantazii, aby nalezla cestu k oživení země.
A tím posledním, co potřebuje EU, je příliv statisíců přistěhovalců prchajících před chudobou, politickým útiskem a zoufalstvím v Moldavsku i v dalších zemích bývalého Sovětského svazu.
Ubohý bohatý státeček
Mít soucit s Norskem je těžké.
Díky svým obrovským zásobám ropy v Severním moři je země dnes bohatá tak, jak se o tom ještě minulé generaci ani nesnilo, a může si proto od roku 1994 dovolit ignorovat Evropskou unii.
Nicméně problémy Norska, ačkoli sice nesnesou srovnání s problémy subsaharské Afriky či Afghánistánu, jsou vážné natolik, že si obavy, ne-li rovnou soucit, zaslouží.
Když díky nově objeveným zásobám přírodního bohatství spadne zemi do klína nečekané bohatství, investice ve zbývající části ekonomiky se přesunou z obchodovatelného sektoru (především zboží vyráběné na export) do neobchodovatelného sektoru (v prvé řadě spotřebitelské zboží a služby).
Diagnóza je známa jako "holandská nemoc".
Když a pokud přírodní zdroje, které toto nečekané jmění vytvářejí (v tomto případě ropa a zemní plyn), zmizí, zůstane ekonomice příliš málo konkurenceschopných odvětví a příliš mnoho prázdných kaváren a přichází bolestivá restrukturalizace.
Norsku se zatím daří nejhorším nástrahám holandské nemoci vyhýbat. Z příjmů ropného průmyslu je financován národní spořící program, tzv.
Ropný fond, který smí investovat jen do zahraničních aktiv. Toto nařízení má omezit tlak inflační poptávky a nedovolit voleným úředníkům vyplýtvat bohatství země na sice politicky vděčných, ale ekonomicky nehospodárných projektech.
V obou bodech však Norsko nedávno omezilo svůj dohled a řítí se do problémů.
Mzdy v celé ekonomice stoupají a průměrné zvýšení mzdy letos zřejmě dosáhne závratných šesti procent.
Aby si firmy tuto ztrátu vynahradily, zvyšují svoje ceny a pohánějí tak inflaci.
Ovšem vzhledem k tomu, že norská centrální banka hodlá roční inflaci držet na průměru 2,5 procent, patří úrokové sazby v Norsku mezi nejvyšší v Evropě.
To v loňském roce přispělo k téměř desetiprocentnímu posílení norské koruny vůči měnám hlavních obchodních partnerů Norska, v důsledku čehož konkurenceschopnost obchodovatelného sektoru dále klesla.
Domácí průmyslové podniky, čelící zahraniční konkurenci, začínají zavírat nebo se stěhují do ciziny.
Výsledkem je rostoucí nezaměstnanost, a to v jedné z nejbohatších zemí světa.
Skutečným problémem je ale veřejný sektor.
Vládní výdaje se nyní každý rok zvedají o čtyři procenta, a to díky novému "akčnímu nařízení", přijatému v roce 2001, které příjmy do Ropného fondu už dovoluje uvolňovat i do domácí ekonomiky.
Jenže tento mimořádný příjem do státního rozpočtu kompenzoval pouze nižší daně, zatímco vysoké mzdy a úrokové sazby veřejné výdaje dále zvyšují.
K udržení veřejných služeb na stejné úrovni - a udržení co nejnižší nezaměstnanosti - je tedy potřeba dalších vládních výdajů.
Cyklus se tak dostává do dalšího začarovaného kruhu: vyšší úrokové sazby, pokračující zhodnocování měny, další decimování obchodovatelného sektoru a riziko stoupající nezaměstnanosti.
Existuje jen jedno řešení, aby Norsko nepodlehlo holandské nemoci.
S upadajícím významem obchodovatelného sektoru je třeba posílit produktivitu a produkci sektoru neobchodovatelného.
Je jen jeden způsob, jak dosáhnout nezbytného zvýšení produktivity a produkce: nadbytečnou poptávku ve veřejném sektoru je třeba přesunout jinam.
Poptávka koneckonců nezmizí sama.
Pořadníky na lékařské a ošetřovatelské služby už teď nemají v Norsku konce a školní budovy se pomalu rozpadávají; některé školy museli hygienici dokonce uzavřít.
Je tedy třeba privatizovat celou řadu veřejných služeb.
Bude to jako vždy a všude politicky problematický a náročný proces.
Bude to ale také jedinečná příležitost, jak realizovat potenciál země prostřednictvím uvážené investiční strategie - což je původní účel a smysl Ropného fondu.
Součástí této strategie by měly být výrazné investice do lidského kapitálu: do vzdělání, školení a základního vědeckého výzkumu.
Skvělé myšlenky ale nelze vyrobit na zakázku.
Pokud se vláda bude snažit udržovat umírající průmyslové podniky a odvětví nebo investovat do vybraných "inovativních" projektů, bude to ekonomická katastrofa.
Ve světě existuje celá řada případů, kdy se nečekané bohatství, podobné tomu, jaké spadlo do klína Norsku v podobě zásob ropy a plynu, pro obšťastněné země stalo jak prokletím, tak požehnáním.
Spojené arabské emiráty, jejichž ropné zásoby podle odhadů vydrží už jen deset patnáct let, loni zrušily vízovou povinnost pro většinu západních zemí: snaží se o urychlení rozvoje turistického průmyslu.
Kazachstán, v jehož části Kaspického moře byla objevena obrovská naleziště ropy, stojí teprve na začátku tohoto procesu.
Na tyto země - včetně Norska - se usmálo štěstí v loterii přírodních zdrojů.
Záruka věčného bohatství to ale v žádném případě není.
Díky spolehlivosti a objemu svého zemědělského výkonu může a měla by hrát roli regulátora na globálních trzích Evropská unie.
Kdyby Evropa snížila svou zemědělskou produkci, růst jejího dovozu potravin by značně přispěl k celosvětovému zvýšení jejich cen.
Proto je bezpodmínečně nutné, aby produkce potravin v EU zůstala na setrvalé úrovni – kvůli Evropanům i kvůli lidem v nejchudších zemích světa.
Evropa však nemůže budovat vlastní zemědělství ke škodě méně šťastných lidí.
EU tedy musí harmonizovat svou politiku s chudšími zeměmi.
V současnosti představují dotace vývozu a podpůrné platby necelé 1% evropského zemědělského rozpočtu a EU podnikla kroky k jejich úplné eliminaci, jakmile velcí vývozci potravin provedou reciproční opatření.
Od roku 2001 mohou díky iniciativě „Všechno kromě zbraní“ vstupovat na jednotný trh EU na bezcelní bázi veškeré výrobky z chudých zemí s výjimkou zbraní a střeliva.
To vedlo k tomu, že se EU stala hlavním trhem pro produkty z nejchudších zemí.
EU vyvíjí také způsoby, jak reagovat na nové globální výzvy změnami své Jednotné zemědělské politiky.
To se odrazilo na rozhodnutí pozastavit pravidlo „set aside“, které vyžaduje, aby určitá část zemědělské půdy zůstávala ladem.
EU se nyní chystá progresivně zvyšovat mléčné kvóty a vyhodnocuje dopad svých rozhodnutí týkajících se biopaliv na světové trhy.
Evropa se však musí zaměřit na podněcování rozvoje místního zemědělství.
Je to jediný způsob, jak dosáhnout větší globální potravinové bezpečnosti a snížení chudoby.
Zároveň to umožní zajistit, aby se dnešní vysoké ceny zemědělských produktů přetavily v příležitost pro chudé farmáře.
To má klíčový význam, protože podle Světové banky růst v zemědělském sektoru odstraňuje chudobu dvakrát více než růst v kterémkoliv jiném hospodářském odvětví.
Zemědělství navíc zůstává hlavním výrobním sektorem v nejchudších zemích světa, kde zaměstnává 65% práceschopného obyvatelstva a na celkovém HDP se v průměru podílí více než 25 procenty.
V posledních 20 letech však podpora zemědělského rozvoje klesá.
Na zemědělství jsou dnes vyčleněna pouhá 4% veřejné rozvojové pomoci.
Evropská komise a členské země EU proto plánují svou pomoc zvýšit, a to jak prostřednictvím Evropského rozvojového fondu, tak i rozvojem nových zdrojů finanční podpory.
Další liberalizace zemědělského obchodu potravinovou bezpečnost nezajistí.
Vzhledem k nevyzpytatelné podstatě zemědělských trhů je zapotřebí regulace, která by zmírnila dopad nestálých cen potravin na chudší země.
To neznamená, že cestou vpřed je protekcionismus, pouze že čas od času může být nezbytné vzít v úvahu specifické okolnosti ovlivňující mezinárodní zemědělský obchod – počasí, cenové výkyvy nebo zdravotní rizika.
Ve světě, kde produktivita jedné země může být až tisícinásobná oproti zemi jiné, by však bylo nemoudré spoléhat na to, že expanzi ekonomik nejchudších zemí umožní pouze a jedině trhy.
Stejně tak není pravděpodobné, že hospodářská expanze bude do značné míry výsledkem konkurence nadnárodních distributorů potravin a producentů v zemích, které stále obchází strašidlo hladomoru.
Chudým zemím pomůžeme dosáhnout potravinové nezávislosti mnohem spíše skloubením poznatků zvenčí s místními znalostmi geografie a ekologických i ekonomických zábran za účelem rozložení rizik a společné správy prostředků a projektů.
Právě tento přístup pomohl poválečné Evropě docílit za necelých 20 let potravinové suverenity.
Země jako Indie nebo Vietnam, které svůj zemědělský rozvoj ochránily před hrozbami ze strany mezinárodních trhů, dosáhly podstatného snížení zemědělské chudoby.
Nastal také čas dát zemědělství prioritu, abychom zajistili růst s lidštější tváří.
Francie jako země v srdci EU si přeje hrát roli v kolektivním úsilí, které se rychle stává významným tématem pro nás všechny.
Obchod a třetí svět
Pokrytectví a obchodní hovory jdou vždy ruku v ruce, jak dokazuje rozhodnutí USA uvalit celní sazby na dovoz oceli.
Světová obchodní organizace (WTO) sice zřejmě tento krok prohlásí za protizákonný, ale rozvojové země jsou i tak na pozoru.
Už dříve tvrdily (a Indie z nich nejhlasitěji), že WTO je nástrojem bohatých zemí, a vzdorovaly proto snad vsemu, oč se WTO snažila.
Už před ministerskou schůzkou zemí WTO v Dauhá na počátku letosního roku byla Indie proti zahájení nového kola jednání, proti pokračující obchodní liberalizaci a proti obchodním sankcím vůči zemím, jež nevyhovují minimálním požadavkům na pracovní podmínky.
Představa, že WTO je převážně nástrojem mocných průmyslových zemí, je víceméně správný.
Stavět se proti ní na vsech frontách je ale chybné.
Ke Světové obchodní organizaci (a k Severu jako takovému) je totiž nutno přistupovat mnohem komplexněji.
WTO prohlasuje, že je demokratickou organizací na principu jedna země - jeden hlas.
Každý, kdo WTO sleduje, ale ví, že bohaté země se této "nepříjemné" formalitě umí vyhnout lobbyingem v zákulisí, kde celou věc, o níž jim jde, vyřesí už předem.
Neústupně odmítavý postoj vůči WTO se ovsem nevyplácí.
Jak ilustruje spor o nových amerických sazbách na dovoz oceli, dnesní globalizovaný svět nutně potřebuje centrálního obchodního ombudsmana.
Zrusit WTO by bylo jako řídit moderní společnost bez soudů.
Soudy sice bývají k bohatým a mocným shovívavějsí, ovsem mít je je pořád lepsí než je nemít.
Chronický odpor je rovněž důkazem nedostatku sebevědomí v tom smyslu, že někdo se nedokáže rozhodnout, co je pro něj dobré, a místo toho žádá opak toho, co chtějí obchodní partneři, v domnění, že to, co je dobré pro ně, musí pro něj nutně být spatné.
Pohlížet na globální ekonomiku jako na spojené nádoby je ovsem zavádějící.
V ekonomických transakcích přece může nastat celá řada situací, kdy vsichni získají či vsichni ztratí.
Podívejme se tedy na požadavky Indie z tohoto úhlu pohledu.
Že Indie odmítá, aby se součástí agendy WTO staly mezinárodní pracovní normy, je správné, ovsem to, že se tvrdě staví proti novému kolu jednání, je nanejvýs nesprávné.
Průměrná tarifní sazba Indie je 30 procent.
Je sice mnohem nižsí než dříve, ale pořád o hodně vyssí než ve větsině průmyslových zemí.
Indie se vsak sama nezávisle rozhodla, že v průběhu přístích tří let sazby dále sníží.
Globální program snižování sazeb by tak pro ni znamenal jen to, co se sama stejně chystala udělat.
A protože i ostatní země by musely snížit své sazby, Indii by se rozsířily možnosti vstupu na dalsí trhy.
Dnesní ekonomická politika je tak složitá, že nebývá vždy na první pohled patrné, co je pro zemi dobré a co ne.
Loni v prosinci doslo v Indii k velkému rozruchu, když rozhodčí panel WTO rozhodl v neprospěch nařízení, jimiž Indie nutila 1) výrobce automobilů v Indii nakupovat jistou část dílů od indických výrobců a 2) výrobce automobilů, kteří díly a soupravy dílů dováželi, vyvézt zboží ve stejné ceně.
Zamyslíme-li se nad těmito podmínkami, není nijak zvlásť zřejmé, čím jsou pro Indii tyto praktiky přínosné.
Násilné vytváření trhu pro indické automobilové součástky zmírňuje tlak na tyto výrobce, aby zvysovali kvalitu.
A vymáhat, aby se tyto součástky montovaly do aut vyráběných v Indii, pak nutně musí tato auta znevýhodňovat na mezinárodním trhu.
Ústup globální demokracie
Nepříjemným průvodním jevem globalizace, s nímž nikdo nepočítal, je její zhoubný účinek na demokracii.
Přestože se státy světa stále více demokratizují, zdá se, že globální součet demokracie se snižuje. Globalizace na tom nese nemalý podíl viny.
Demokracie znamená mnoho věcí, jejím základním principem je ale požadavek, aby občané mohli volit ty, kteří budou stát v jejich čele, a aby každý jejich hlas měl stejnou váhu.
Globalizace však bohužel znamená i to, že některé státy mohou uplatňovat asymetrický vliv.
Amerika může narušit obchodní aktivity Kuby nejen tím, že omezí vlastní obchodní aktivity s tímto ostrovem, ale i tím, že pohrozí sankcemi všem, kdo s Kubou obchodují nebo do ní investují.
Kuba ovšem americkou ekonomiku nijak významně ohrozit nemůže.
Obdobně také například Čína může poškodit Tchaj-wan způsobem, jež Tchaj-wan nemůže opětovat.
Mocné země samozřejmě odjakživa zasahovaly do suverenity menších a slabších.
Připomeňme jeden (dost možná smyšlený) příběh: jednou jeden indický diplomat ukázal Stalinovi mapu jižní Asie. ,,Indie je velká země," poznamenal Stalin.
Pak ukázal na Srí Lanku a zeptal se: ,,A jak se jmenuje tenhle malý indický ostrůvek?" ,,Ten nepatří k Indii," odpověděl diplomat, ,,je to nezávislý stát." ,,A proč?" podivil se Stalin.


Globalizace dominantním státům dává celou škálu nových nástrojů (vedle války), jak uplatňovat svůj vliv vůči ostatním zemím.
Především jsou to peníze.
Okamžité elektronické spojení a neustále se zdokonalující systém globálních záruk umožňují přeshraniční tok kapitálu, jaký dosud neměl obdoby.
Rychlé stažení takového kapitálu pak může mít katastrofální vliv, jak jsme ostatně viděli v roce 1997, kdy supervýkonné asijské ekonomiky podlehly finanční krizi.
V roce 1998, v průběhu asijské krize, musela Korea, chtěla-li získat záchranný balíček, který jí nabídlo několik vyspělých zemí - především Japonsko a Spojené státy -, zrušit zákaz dovozu některých japonských produktů a otevřít svůj bankovní sektor zahraničním bankám (to chtěly USA).
Slabší země mají jen pramalou šanci tuto politiku nějak ovlivnit.
Podobnou funkci mají také obchodní sankce, jež sledují politické či bezpečnostní cíle.
Dalším z důsledků volnějšího toku kapitálu je větší propojování různých trhů.
Propad na thajském trhu bydlení dokáže thajský baht oslabit jako nikdy předtím; propad indické rupie dokáže přivodit takový kolaps indické burzy, jaký by ještě před deseti lety byl nemyslitelný.
Příčinou tohoto jevu je silná přítomnost zahraničních investorů.
Předpokládejme, že Newyorčan si na bombajské burze koupí akcie.
K tomu je třeba dolary směnit na rupie, za něž budou koupeny akcie.
Cílem ovšem není podržet rupii, ale vydělat peníze, které budou nakonec opět směněny na dolary.
Představme si dále, že směnný kurz rupie se pak začne propadat.
Zahraniční investor se bude pochopitelně chtít zbavit indických akcií.
Přestože pokles směnného kurzu, jenž není doprovázen poklesem cen akcií, ještě není pro indické investory důvodem opouštět akciový trh, pokud začne akcie prodávat dostatečný počet zahraničních investorů, ceny akcií začnou klesat, což přinutí zbavovat se akcií i domácí investory.
Co můžeme s tímto rozkladem globální demokracie a zodpovědnosti dělat?
Utopistické projekty jako globální vláda nebo globální banka, jež by se zodpovídaly všem zemím světa, jsou vzdáleným snem.
Náš svět potřebuje systém, kde by v mezinárodních organizacích, jež jsou prostředníky světové ekonomiky a mezinárodních vztahů (MMF, WTO, Světová banka a OSN), měli chudí stejný hlas jako bohatí.
Ve většině dnešních mezinárodních organizací stojí dnes této rovnoprávnosti a spravedlnosti v cestě nejméně dva faktory.
Za prvé je to otevřený kanál, který zemím, jež do organizací jako MMF nebo Světová banka přispívají větším dílem, dává větší podíl hlasů.
Druhým faktorem je chybějící transparentnost v rozhodovacích procesech.
Je-li v domácí demokratické politice proces rozhodování průhledný, je pro jakoukoli skupinu mnohem obtížnější ovlivnit vývoj jednání.
Velké firmy a armáda jsou schopny prosadit své zájmy spíše v Pákistánu než v Indii, neboť indická vláda se k přezkoumávání staví mnohem otevřeněji než vláda pákistánská.
Totéž platí i pro mezinárodní organizace.
Díky větším personálním i peněžním příspěvkům v nich mocnější národy mívají větší slovo.
Rozhodnutí, jež probíhají za zavřenými dveřmi, bývají snadněji stočena v jejich prospěch.
Například WTO.
Přestože se řídí principem jednoho hlasu pro jednu zemi, vnímá ji veřejnost jako rezervaci bohatých zemí.
Je tomu tak díky čemusi, co můžeme nazvat ,,efektem herecké šatny", tedy tomu, co se děje v zákulisí.
Má-li WTO být demokratickou institucí, nesmí dovolit, aby se její herecké šatny zmocnila hrstka privilegovaných.
Tento problém se nejjasněji projevuje při rokováních o mezinárodních pracovních standardech.
Ačkoli je prý jejich cílem ochrana zájmů pracujících rozvojového světa, nejvíce se proti nim ozývají chudé země, a právem.
Podoba těchto standardů - a úvahy o využití obchodních sankcí k jejich prosazování - se podezřele blíží tomu, oč usilují protekcionistické lobby v průmyslových zemích.
Vzhledem k tomu, že slovo bohatých zemí má větší váhu, to ani moc nepřekvapí.
Fakt, že pobuřuje už jen zpochybnění větší hlasovací moci bohatých zemí (které finančně přispívají větší měrou) dokazuje, jaký kus cesty ještě musíme ujít, než dospějeme ke globální demokracii.
Fakt, že Bill Gates nemá v amerických volbách více hlasů díky tomu, jakou hojnou měrou přispívá do státní kasy, přeci také nikoho nepobuřuje.
Pobuřující by už vlastně bylo jen to, kdyby to někdo navrhl.
Je to proto, že demokracie v rámci jedné země je věc jasná, vyzkoušená a dávno vyřešená.
Teď ale přichází doba, kdy každá taková země musí mít rovné hlasovací právo i na mezinárodní úrovni, a to bez ohledu na její bohatství, poněvadž jedním ze základních principů demokracie je, že výhoda bohatství se nesmí slučovat s výhodou silnějšího volebního hlasu.
Když myšlenka jednoho hlasu na jednu osobu vznikala, předpovídali feudální statkáři naprostý chaos v rozhodování.
Mýlili se.
V zájmu globální stability, ekonomické efektivnosti a rovněž boje proti terorismu je naší povinností naučit mezinárodní organizace větší demokracii.
Nebude to sice v bezprostředním zájmu každé země, zvláště těch velkých a mocných ne, avšak z dlouhodobějšího hlediska je to v osvíceném zájmu celého lidstva.
Znepokojivý čínský nacionalismus
Nacionalismus je v Číně na vzestupu už nejméně deset let.
Před americkým prezidentem Bushem, který se Čínu přístí měsíc chystá navstívit, zůstane nejspís utajen, ale to jestě neznamená, že neexistuje.
Od roku 1993 až do dnesních dnů atmosféra mezi oběma zeměmi houstne. Na svědomí to má celá řada drsných střetů: vynucený vstup na palubu čínské obchodní lodi v Perském zálivu (mylně podezřelé, že do Íránu veze komponenty pro výrobu chemických zbraní); pokus USA zablokovat nabídku Číny na uspořádání olympiády v roce 2000, stupňující se napětí ohledně Tchaj-wanu, aféra Wen Ho Lee (kde byla Čína křivě obviněna z krádeže amerického jaderného tajemství), neúmyslné bombardování čínského velvyslanectví v Bělehradě americkými letouny během kosovské války a konečně vzdusná kolize amerického spionážního letadla s čínským bojovým letadlem, k níž doslo v loňském roce.
Vsechny tyto události oživují v paměti čínského národa trpké vzpomínky na západní imperialismus 19. století, kdy se Čína ocitla pod krutou porobou a pohanou ,,ďábelských cizáků``, kteří se s kdysi hrdým národem rozhodně nemazlili.
Tehdejsí pocit ponížení se na první pohled ozývá v přívalu populárních protiamerických knih, vydaných v Číně na konci 90. let s tak provokativními názvy jako ,,Čína se nedá zastrasit``, ,,Pekelné pikle Američanů`` nebo ,,Čína, která umí říci NE``. Pro vyjádření spravedlivého rozhořčení Číny nad tyranskými imperialisty se tyto a dalsí bestsellery dovolávají konceptu kuo-čch' - ,,národního ponížení`` -, který se v zemi vyvinul v 19. století.
Nejde o žádný propagandistický manévr, jak se mnozí pokusili naznačit.
Přestože obrodu kuo-čch' původně iniciovala vláda, nasla ve společnosti okamžitě odezvu.
Podle průzkumu veřejného mínění z roku 1999 na vzorku 1200 pekingských vysokoskolských studentů se celých 75 procent vysoce vzdělaných respondentů ztotožnilo s tvrzením, že ,,v případě bombardování čínského velvyslanectví [v Bělehradě] slo o úmyslný krok americké vlády``.
Na konci 90. let pak větsina obyvatel Číny spatřovala v Americe svého úhlavního soupeře.
Není divu, že mnohem více než hrstka Číňanů v tomto prostředí zareagovala na události z 11. září jen s těžko skrývaným uspokojením. Podobně znepokojující byl téměř hysterický tón mnoha čínských uživatelů internetu po incidentu s letounem EP-3 v dubnu roku 2001, kdy byly internetové stránky a chaty zaplaveny zprávami o tom, že Amerika musí zaplatit svůj ,,krvavý dluh`` za smrt mučednického pilota Wanga Weje.
Tři mladí Číňané evokovali své pokrytecké rozhořčení ve stylu kuo-čch' v této výměně názorů: Spravedlivý orel : Spojené státy utrousily pár omluvných slov a nase vláda jí za to dala čtyřiadvacet vepřů...
Na povrchu to vypadá, že se Spojené státy Číně omluvily, ale k čemu se vlastně USA zavázaly?
Nesouhlasily s ničím...
Kdo tomu má věřit? Musíme z nich dostat ten jejich krvavý dluh, ale my je necháváme jít domů!?
Blahosklonný : Kamarádi, jak můžeme pohlédnout do očí mučedníků, kteří posledních několik set let bojovali za národní sebeúctu a sílu národa?
Jak se podíváme do očí nasím předkům?
Stydím se před vámi...
Lin C' : Jaký rozdíl je mezi dnesní Čínou a Čínou před sto lety? ...
Teď, kdy nám po tvářích kanou slzy, si ani netroufám domyslet, že toto je nase vlast, Čína, která mě porodila a vychovala...
Raději umřu, než abych takhle žila dál.
Můj život patří mé vlasti.
Vlasti, nedopusť, aby v tebe lidé přestali věřit.
Probudíme tě!
Matko!
Tvým utrpením zdaleka není konec...
Tyto výlevy představují druhý významný rys čínského kultu kuo-čch' , totiž tendenci svalovat vinu za to, že Čína není s to odolat dravým cizákům, na slabou a nespolehlivou vládu.
Čínstí patrioti rozzlobeně vinívali svou vlastní vládu ze spolčování s cizími imperialisty - a tudíž ze zrady na národu - i při mnoha dalsích takových příležitostech v minulosti, počínaje boxerskou vzpourou a konče Hnutím 4. května (jež vyvrcholilo masakrem na náměstí Tchien-an-men). Pocity národní zrady tak vlastně pomohly přeměnit kult národní hanby z účinného nástroje vládní propagandy v dvojsečný meč namířený přímo proti vládě.
Ze strachu, že národ nebude souhlasit s jejím rozhodnutím propustit posádku amerického výzvědného letounu bez vyžádání smysluplné omluvy ze strany Američanů či odpovídajícího finančního odskodnění, čínská vláda do několika týdnů po incidentu ve vsí tichosti zastavila provoz několika oblíbených internetových stránek - včetně chatroomu, kde se objevily výse citované příspěvky.
Po 11. září se obrození kuo-čch' poněkud přibrzdilo.
Čínská vláda má zájem podporovat sinoamerickou spolupráci v boji proti terorismu, a zmírnila proto emocionální náboj svých protiamerických slov.
Ostatně když minulý měsíc vyslo najevo, že čínský vládní Boeing 737 - vyrobený v USA -, který je speciálně upraven pro prezidenta Ťianga Ce-mina, v sobě ukrýval desítky odposlouchávacích zařízení, čínská vláda zareagovala nezvykle mírně.
Žádné kamenování amerických ambasád, žádná internetová hysterie.
Někteří čínstí odborníci si dnes už nejsou jisti, zda bylo rozumné připustit, aby se někdejsí proticizinecké pocity 19. století staly složkou moderní čínské diplomacie 21. století. Jak nedávno napsal jeden významný čínský učenec z Pekingské univerzity: ,,Pro čínskou diplomacii je nyní nejdůležitějsí vyjít ze stínu posledních sta let nasí diplomacie ponižování a vyhýbat se jak přehnaným reakcím na urážky, tak pasivnímu ukrývání, a postavit se světu čelem jako velká země.``
Nejvyssí čínský vůdce očividně souhlasí. Loni v červenci, při příležitosti 80. výročí založení Komunistické strany Číny, Ťiang Ce-min prohlásil: ,,Musíme nadobro skoncovat ... s diplomacií ponižování.`` Čínský prezident se v těchto dnech připravuje na dlouho očekávanou návstěvu amerického prezidenta George W. Bushe, která se bude konat koncem měsíce v Pekingu.
Doufejme, že svým slovům dostojí. Je totiž opravdu načase, aby Čína své bolestínské kuo-čch' hodila za hlavu a ,,postavila se světu čelem jako velká země``.
Dobrý kapitalismus, špatný kapitalismus
Považujeme za užitečné rozdělit kapitalistické ekonomiky do čtyř širokých kategorií.
Ačkoliv mnohé ekonomiky překlenují několik kategorií, většina spadá primárně do jedné z nich.
Následující typologie pomáhá vysvětlit, proč některé ekonomiky rostou rychleji než jiné.
Oligarchický kapitalismus existuje tam, kde se moc a peníze silně koncentrují v rukou úzké skupiny lidí.
Jde o nejhorší formu kapitalismu, a to nejen kvůli krajní nerovnosti v příjmech a bohatství, jež takové ekonomiky tolerují, ale také proto, že elity neprosazují růst jako hlavní cíl hospodářské politiky.
Namísto toho oligarchové upravují pravidla tak, aby maximalizovali vlastní příjem a bohatství.
Taková uspořádání převažují v rozsáhlých oblastech Latinské Ameriky, na arabském Středním východě a v Africe.
Státem řízený kapitalismus označuje ekonomiky, kde je růst hlavním ekonomickým cílem (tak jako v dalších dvou podobách kapitalismu), ale snaží se jej dosáhnout protěžováním konkrétních firem a odvětví.
Vlády přidělují úvěry (prostřednictvím přímého vlastnictví bank anebo vlivem na úvěrové rozhodování soukromých bank), poskytují přímé dotace či pobídky, zajišťují obchodní ochranu nebo využívají jiných regulačních prostředků ve snaze „vybrat si vítěze“.
Ekonomiky jihovýchodní Asie doložily obrovský úspěch státního řízení a až do sklonku 90. let minulého století bylo ve Spojených státech slyšet výzvy k napodobení jejich postupů.
Achillovou patou státního řízení je ale to, že jakmile se takové ekonomiky přiblíží „hranici výrobních možností“, tvůrcům politik dojdou branže a technologie, jež lze kopírovat.
Když se pak státní úředníci namísto trhů pokoušejí stanovit příští vítěze, hrozí jim obrovské riziko, že zvolí nesprávná odvětví nebo že do stávajících sektorů nalijí příliš mnoho investic, čímž zapříčiní nadměrnou kapacitu.
Tato tendence značně přispěla k asijské finanční krizi let 1997-98.
Menší podniky existují, ale působí obvykle v maloobchodním prodeji a ve službách a mívají jen jednoho nebo několik málo zaměstnanců.
Firmy se rozrůstají využíváním úspor z rozsahu a vylepšováním a velkovýrobou zásadních inovací vyvinutých podnikateli (viz níže).
Předními příklady manažerského kapitalismu, který podobně jako státní řízení také zajišťuje solidní hospodářskou výkonnost, jsou západoevropské ekonomiky a Japonsko.
Manažerský kapitalismus ale také má svou Achillovu patu.
Byrokratické podniky jsou obvykle alergické na podstupování velkých rizik – tedy na vývoj a obchodní využití zásadních inovací, které posouvají hranici výrobních možností a přinášejí velké trvalé nárůsty produktivity a tím i hospodářského růstu.
Velké firmy mají relativně výraznou averzi vůči riziku nejen proto, že jsou byrokratické a pod každé novátorství se musí podepsat řady manažerů, ale také proto, že se zdráhají podpořit inovace, u nichž hrozí, že překonají výrobky či služby, z nichž jim v současnosti plynou zisky.
Podle našeho názoru meze manažerského kapitalismu vysvětlují, proč po dotahování amerických úrovní příjmů na hlavu v 80. letech nedokázaly západní Evropa ani Japonsko držet krok s americkým oživením produktivity, které od 90. let pohánějí informační technologie.
To nás vede ke čtvrtému typu: podnikatelskému kapitalismu .
Zásadní inovace, které neustále tlačí na hranici výrobních možností, historicky uvádějí na trh ekonomiky, kde dynamismus vychází z nových firem.
Příklady z posledních dvou století zahrnují takové převratné výrobky a inovace jako železnici, automobily a letadla, telegraf, telefon, rozhlas a televizi, klimatizaci, a jak už bylo zmíněno, různé technologie zodpovědné za revoluci informačních technologií, mimo jiné střediskové i osobní počítače, směrovače a další hardwarová zařízení a velkou část softwaru, který je řídí.
Jistěže, žádná ekonomika nemůže svůj potenciál plně realizovat pouze skrze podnikatelské firmy.
Optimální směs firem obsahuje vedle mladších firem zdravou dávku velkých podniků, které mají finanční i lidské zdroje k vylepšování a velkovýrobě zásadních inovací.
Důvod, proč nenarození lidé nedisponují žádnými právy, je ten, že nenarození lidé nemají vůbec nic.
Nemají končetiny, ani vlasy, a ani disposici milovat Mozarta.
Zatím zde nejsou; neexistují; tečka.
Nenarození lidé by neměli být považováni za nějakou podivnou zvláštní třídu čekající kdesi nahoře na vhodný okamžik, aby se snesli na zem.
Samozřejmě, v okamžiku zrození získávají tyto budoucí generace i svá práva.
Debata na tím, jakou podobu by tato práva měla mít, již probíhá přes dvě tisíciletí, a je tedy celkem obtížné ji ve zkratce shrnout.
Nicméně, je možné říci, že tato debata byla téměř vždy jen o právech, jež lidé mají při daných možnostech v daném čase, a to je možné plně aplikovat i na budoucí generace.
Pokud, ve kterémkoliv časovém okamžiku, lidé disponují nějakými morálními právy, jsou to vždy práva, jež jsou v dané chvíli dosažitelná.
Začněme tedy tím, že budou mít základní přirozená práva, jako je právo na život a právo na tolik svobody a bezpečnosti, kolik bude třeba k zajištění všeho, co jim zhodnotí jejich životy, až do míry, kdy se tato vyrovná maximální míře svobody a bezpečnosti ostatních.
Tato „práva“ s sebou rovněž mohou přinést sekundární morální práva na jistý podíl „zboží“, jež má společnost k disposici v daném okamžiku.
Ale nemají žádná „práva“ na cokoliv, co bylo, anebo bude k disposici v kterémkoliv jiném časovém okamžiku.
Například, můžeme litovat, že už nikdy neuvidíme některé druhy divoké zvěře, které byly vyhubeny lidmi, jež žili před staletími.
Nemůžeme je totiž za to, že tak činili, pohnat k soudu pro poškození našich „práv.“
Pokud máme mít nějaké morální „právo“, musí to být právo, které umožňuje, abychom, z principu, trvali na jeho respektování, či abychom si mohli stěžovat komukoliv, kdo disponuje příslušnou pravomocí, na to, že naše právo není respektováno a ctěno, anebo pověřit někoho jiného – jako například svého právníka – aby za nás vznesl požadavek na dodržování našich práv.
Praxe je ovšem taková, že v mnoha částech našeho světa dodnes nejsou tyto modely chování přístupné většině jejich obyvatel.
Tak se ale děje kvůli nedostatkům v jejich společenském uspořádání a v jejich politických či soudních systémech.
Není to tedy věc logické nemožnosti.
Ale mezi vzdálenými generacemi jsou výše popsané pře logicky nemožné.
Dokonce i v zemi soudních pří, Americe, bych jen těžko našel právníka, který by mě chtěl zastupovat v soudní při proti lovcům, jež mě, před třemi staletími, připravili o možnost zahlédnout nyní vymřelého ptáka Doda.
A když máte nějaká práva, musíte mít i možnost se jich vzdát.
Paracetamolové dilema
Podle vědců mohlo vést nahrazení aspirinu paracetamolem k zesílené alergické imunitní reakci, která zvýšila náchylnost k�astmatu a dalším alergickým poruchám.
Řada epidemiologických studií od té doby zaznamenala spojitost mezi astmatem a působením paracetamolu v�děloze, v�dětství i v�dospělosti.
Tyto studie vedly až k�náznakům, že užívání paracetamolu může představovat významný rizikový faktor rozvoje astmatu.
Nejnovější důkazy podporující tuto hypotézu přináší velká mezinárodní epidemiologická studie dětského astmatu, kterou nedávno otiskl lékařský magazín Lancet .
Analýza Mezinárodní studie astmatu a alergií v�dětství (ISAAC) zkoumala více než 200�000 šestiletých a sedmiletých dětí ze 73 center v�31 zemích.
Rodiče nebo pěstouni těchto dětí vyplňovali dotazníky, které si všímaly současných příznaků astmatu, rinitidy (senné rýmy) a ekzémů, ale i několika rizikových faktorů včetně užívání paracetamolu proti horečce v�prvním roce života dítěte a četnosti užívání paracetamolu v�uplynulých 12 měsících.
Studie dospěla k�závěru, že přiznané užívání paracetamolu proti horečce v�prvním roce života má spojitost s�příznaky astmatu u šestiletých a sedmiletých dětí.
Tato spojitost existovala ve všech hlavních oblastech světa, přičemž po přihlédnutí k�dalším rizikovým faktorům se zvýšení rizika odhadovalo na 46%.
Pozorována byla také spojitost mezi příznaky astmatu v�6 až 7 letech a užíváním paracetamolu v�předchozích 12 měsících, a to v�závislosti na výši dávek.
Podobné spojitosti existovaly rovněž mezi užíváním paracetamolu a rizikem příznaků těžkého astmatu.
Podle výpočtů se podíl případů astmatu, které se daly přisoudit působení paracetamolu, pohyboval mezi 22% a 38%.
Užívání paracetamolu v�prvním roce života i u dětí ve věku 6-7 let souviselo také se zvýšeným rizikem příznaků rinitidy a ekzémů.
To naznačuje, že potenciální účinek paracetamolu se neomezuje pouze na dýchací cesty a může postihovat řadu orgánových systémů.
Identifikace potenciálních mechanismů, které by mohly vysvětlovat spojitost mezi paracetamolem a astmatem (a dalšími alergickými poruchami), nebyla součástí této studie.
Jiní vědci však navrhli řadu věrohodných mechanismů, které se zaměřovaly převážně na negativní vliv paracetamolu na schopnost těla odolávat oxidačnímu stresu a na jeho potenciální schopnost zesilovat alergickou imunitní reakci.
Autoři zdůraznili, že kvůli četným potenciálním ovlivňujícím faktorům, které by mohly skutečnou spojitost zastřít, nebylo možné stanovit tuto kauzalitu pomocí retrospektivní studie. Je například známo, že virové infekce dýchacího traktu v�dětství, jako je respirační syncyciální virus (RSV), jsou spojeny se zvýšeným rizikem astmatu v�pozdějším dětství a že užívání paracetamolu při těchto epizodách mohlo způsobit zneprůkaznění studie.
Studie přispěla k�debatě o tom, zda je přínosné léčit horečku u dětí, což je téma, které důkladně zkoumala Fiona Russellová s�kolegy ve věstníku Světové zdravotnické organizace (WHO).
Podle jejich zjištění dostupné vědecké důkazy naznačují, že horečka je všeobecná, odvěká a obvykle přínosná reakce na infekci a že její potlačování má za většiny okolností jen málo, pokud vůbec nějaké prokazatelné výhody.
Autoři naopak naznačují, že tlumení horečky může příležitostně vyvolávat škodlivé reakce, a dospívají k�závěru, že rozsáhlé užívání léků na srážení horečky by se nemělo podporovat.
Doporučují, aby se jejich užívání u dětí omezilo na případy vysoké horečky, evidentního nepohodlí nebo stavů, o nichž je známo, že jsou bolestivé.
Shoda panuje v�otázce potřeby nahodilých kontrolovaných zkoušek dlouhodobých účinků opakovaného užívání paracetamolu u dětí.
Teprve poté bude možné vytvořit na důkazech založené směrnice pro jeho doporučené užívání.
Než budou známy výsledky takového výzkumu, zůstává paracetamol preferovaným lékem proti bolesti a horečce v�dětství, který je třeba užívat v�souladu se směrnicemi WHO. Ty doporučují, aby bylo jeho užívání vyhrazeno pro děti s�vysokou horečkou (38.5°C a více).
Užívání aspirinů u malých dětí je kontraindikováno kvůli riziku Reyeova syndromu, vzácné, ale závažné komplikace.
Paracetamol tak zůstává preferovaným lékem proti bolesti nebo horečce i u dětí a dospělých s�astmatem, poněvadž aspirin a další nesteroidní protizánětlivé léky mohou u náchylných lidí s�touto nemocí vyvolávat astmatické záchvaty.
Falešný příslib celosvětových standardů podnikového řízení
Představa jednotné sady kritérií pro hodnocení podnikové správy veřejně obchodovaných firem po celém světě je nepochybně přitažlivá.
Jak investoři, tak veřejně obchodované firmy působí na čím dál integrovanějších globálních kapitálových trzích.
Snaha vynajít jednotnou soustavu světových standardů řízení je však scestná.
Ano, využívání univerzálních standardů řízení, vytvořených zejména ve Spojených státech, k posuzování toho, jak státy a společnosti po celém světě ochraňují minoritní investory, v uplynulém desetiletí sílilo.
Jenže tyto snahy přehlížejí zásadní odlišnosti mezi ovládanými společnostmi, které mají většinového akcionáře, a široce vlastněnými firmami, kde taková ovládající osoba chybí.
Široce vlastněné firmy dominují kapitálovým trhům v USA a Velké Británii, kdežto ve většině ostatních zemí převažují ovládané firmy.
Široce vlastněné společnosti se s ohledem na problémy s řízením, s nimiž se investoři střetají, od těch ovládaných významně liší.
V široce vlastněných firmách panují obavy z oportunismu manažerů, kteří uplatňují faktickou kontrolu; v ovládaných firmách zase existují obavy z oportunismu většinového akcionáře na úkor akcionářů menšinových.
Poněvadž základní problémy řízení v těchto dvou typech firem se zásadně odlišují, opatření ve prospěch investorů v široce vlastněných firmách mohou být v ovládaných firmách nepodstatná, nebo dokonce kontraproduktivní a naopak.
Celosvětová aplikace jediného standardu pro posuzování ochrany investorů bude tudíž nutně míjet svůj cíl s ohledem na široce vlastněné firmy, ovládané firmy anebo oba typy.
Zamysleme se například nad systémem kvocientu podnikového řízení, vyvinutém americkou společností RiskMetrics, světově dominantní poradenskou firmou pro akcionáře.
Systém RiskMetrics, používaný institucionálními investory po celém světě, připisuje značnou váhu ujednáním, jimiž se řídí spory o kontrolu.
Tato ujednání jsou pro investory v široce vlastněných firmách skutečně důležitá.
Když ale firma má majoritního akcionáře, spory o kontrolu nejsou možné, takže ujednání, jimiž se tyto spory řídí, jsou irelevantní.
Investoři a veřejní funkcionáři v zemích, kde ovládané společnosti převažují, by měli přestat používat globální standardy řízení, které jejich tvůrci sestavili na základě zkušeností s široce vlastněnými firmami v USA.
Namísto toho by měli vyvinout vlastní snahu vytvořit standardy vhodné pro ovládané firmy.
Je naprosto zřejmé, že posuzování ovládaných společností by ujednáním, jimiž se řídí soupeření o kontrolu nad podnikem, nemělo přikládat větší váhu.
Obdobně platí, že ujednání, která zajišťují větší vstřícnost správních rad vůči přáním většiny akcionářů, například zjednodušení postupu, jímž akcionáři mohou členy správní rady nahradit, slouží sice zájmům investorů v široce vlastněných firmách, ale v ovládaných firmách mohou být pro investory kontraproduktivní.
V ovládaných společnostech, kde panují obavy z odklonu od menšinových akcionářů, posílení vstřícnosti manažerů vůči většinovému akcionáři pravděpodobně zapříčiní ještě větší zranitelnost menšinových investorů.
V zemích, kde je mnoho ovládaných firem, by se navíc měla věnovat velká pozornost transakcím se spřízněnými stranami a využívání podnikových příležitostí – hlavním způsobům, jimiž v takových firmách lze vyvést hodnotu od menšinových akcionářů.
K řešení takových problémů by mohla být cenná ujednání, která minoritním akcionářům umožní vetovat transakce se spřízněnými stranami – ujednání, která nejsou v široce vlastněných firmách opodstatněná.
Konečně, při hodnocení ovládaných společností by se nezávislost manažerů neměla posuzovat v prvé řadě prověřováním míry jejich nezávislosti na společnosti, v níž působí.
Spíš je zapotřebí věnovat mimořádnou pozornost jejich nezávislosti na většinovém akcionáři.
Aby se zkvalitnilo podnikové řízení a ochrana investorů, veřejní činitelé a investoři v zemích, jejichž kapitálovým trhům dominují ovládané společnosti, by se měli mít na pozoru před globálními standardy řízení vyvinutými pro americké společnosti.
Měli by se zaměřit na specifické problémy ovládaných společností a na pravidla, která v takových společnostech ochrání menší investory.
Toxické testy
Mnoho lidí si tento vývoj událostí vyložilo tak, že americkým bankám – které jsou klíčové pro americkou i světovou ekonomiku – už žádné potíže nehrozí.
Takový závěr je však hluboce pomýlený.
Ve skutečnosti se americké zátěžové zkoušky nesnažily odhadnout ztráty bank z mnoha „toxických aktiv“, které tvoří srdce finanční krize.
Americký model se nicméně ujímá.
Ministři financí zemí skupiny G-8 se tento měsíc dohodli, že budou následovat USA a provedou zátěžové zkoušky i na svých bankách.
Mají-li však být výsledky těchto testů spolehlivé, měly by se vyhnout zásadní slabině amerických zkoušek.
Americká vláda se až donedávna soustředila převážně na toxická aktiva, která zatěžovala účetní bilance bank.
Ačkoliv účetní pravidla často umožňují bankám, aby tato aktiva oceňovaly nominální hodnotou, panuje všeobecné přesvědčení, že základní hodnota mnoha toxických aktiv výrazně klesla pod hodnotu nominální.
Obamova administrativa přišla s plánem vynaložit až jeden bilion dolarů na odkup toxických aktiv bank, avšak prozatím byl tento plán uložen k ledu.
Možná se doufalo, že bankovní dohlížitelé, kteří zátěžové zkoušky prováděli, se pokusí odhadnout velikost bankovních ztrát z toxických aktiv.
Dohlížitelé však odhadli pouze ztráty, které banky mohou očekávat z půjček (a jiných aktiv), jejichž splatnost doběhne do konce roku 2010, a rozhodli se ignorovat veškeré bankovní ztráty z půjček se splatností po roce 2010.
Zkoušky tedy nevzaly v úvahu významnou část ekonomických škod, které krize na bankách napáchala.
Ačkoliv ještě nemáme k dispozici odhad ekonomických ztrát, které zátěžové zkoušky ignorovaly, faktem je, že mohou být značné.
Například podle nedávné zprávy Deutsche Bank budou mít půjčovatelé obtíže s refinancováním komerčních půjček na nemovitosti se splatností po roce 2010 v objemu stamiliard dolarů.
Zátěžové zkoušky se tedy nezabývaly odhadem ekonomické hodnoty bankovních aktiv – tedy peněz, které by tato aktiva přinesla na dobře fungujícím trhu – ani otázkou, do jaké míry převyšují pasiva, ale zaměřily se pouze na ověření, zda účetní ztráty bank v průběhu příštích dvou let nevyčerpají jejich kapitál zanesený v účetnictví.
Bankovní dohlížitelé sázejí na to, že bude-li bankám umožněno tímto způsobem fungovat, dokážou vydělat dost peněz na to, aby vybředly ze současných problémů – i když dnes hodnota jejich aktiv výrazně nepřesahuje pasiva.
Nenaznačuje však schopnost bank získávat nový kmenový kapitál, že investoři bez ohledu na spolehlivost zátěžových zkoušek věří, že hodnota jejich aktiv výrazně převyšuje pasiva?
Vůbec ne.
Vezměme si banku s pasivy v objemu jedné miliardy dolarů.
Předpokládejme, že tato banka má aktiva s dlouhodobou splatností v nominální hodnotě 1,2 miliardy, jejichž současná ekonomická hodnota však dosahuje pouze jedné miliardy.
Ačkoliv hodnota bankovních aktiv nepřevyšuje pasiva, vkladatelé z banky neodejdou, dokud ji podporuje vláda tím, že ručí za její vklady.
Pokud existuje padesátiprocentní pravděpodobnost, že se bankovní aktiva za dva roky zhodnotí na 1,2 miliardy nebo naopak klesnou na 0,8 miliardy, bude banka schopna získávat nový kmenový kapitál: noví investoři budou ochotni platit za možnost podílet se na rozdílu hodnoty aktiv a závazků v případě, že věci půjdou dobře.
Máme-li si udělat dobrý obrázek o finančním zdraví bank, nelze se odhadu hodnoty jejich toxických aktiv vyhnout.
Regulátoři by mohli vybídnout každou banku, aby prodala část svého toxického portfolia a extrapolovala hodnotu tohoto portfolia na základě sjednané prodejní ceny, případně by se mohli pokusit odhadnout hodnotu portfolia co nejlépe sami.
Tak či onak se skutečná hodnota toxických aktiv bank musí odhadnout, než budeme moci vyvodit závěr, že jsou banky „vyzbrojeny“ dostatečným kapitálem, aby dokázaly plnit svou klíčovou roli.
Zátěžové zkoušky toho typu, jaký uskutečnily USA a k jehož napodobení jsou vybízeny i další země – ani schopnost bank získávat dodatečný kmenový kapitál –, nemohou představovat základ pro vyvození takového závěru.
Zavládne opět pohoda dobrých časů?
Bez reformy ne.
Vždyť jedním z klíčových ponaučení z finanční krize je, že na přední příčky politické agendy se musí dostat revize odměňování manažerů.
Platová ujednání skutečně patřila mezi významné faktory toho, že finanční instituce podstupovaly přílišná rizika, což přispělo ke vzniku finanční krize.
Odměňováním řídících pracovníků za rizikové chování a jejich krytím před některými z negativních důsledků jejich činů platová ujednání s šéfy finančního sektoru vytvářela zvrácené pobídky a motivovala je k hazardování.
Jeden z významných faktorů, který přivodil nadměrné podstupování rizik, tkví v tom, že standardní platová ujednání ve firmách odměňují manažery za krátkodobé zisky, i když se tyto zisky následně rozplynou.
Přestože finanční sektor během posledních pěti let ztratil na burze víc než polovinu své hodnoty, manažerům se až do zhroucení akciového trhu stále dařilo inkasovat v odměnách ve formě akcií a bonusů obrovské částky.
Takové struktury odměňování dávají manažerům pobídky ke snahám o krátkodobé zisky, třeba rozhodováním ve prospěch úvěrových a investičních postupů, které zlepší krátkodobé výdělky, i když to zvyšuje riziko pozdějšího kolapsu.
V důsledku krize tento problém začala uznávat řada lidí, včetně obchodních lídrů, třeba výkonného ředitele Goldman Sachs Lloyda Blankfeina.
Stále je ale potřeba se s problémem účinně vypořádat: nedávné rozhodnutí Goldman Sachs rozdat rekordní bonusy jako odměnu za výsledky během posledních dvou čtvrtletí je kupříkladu krok špatným směrem.
Aby se předešlo odměnám za krátkodobou výkonnost a přesunul se zájem na dlouhodobé výsledky, je nezbytné strukturu odměňování přepracovat.
Co se týče burzovně založených kompenzací, manažeři by neměli mít povoleno přidělené opce a akcie zpeněžovat před vypršením určité lhůty, řekněme pěti let od přiznání nároku – tedy od chvíle, kdy si opce či akcie „vydělali“ a odkdy jim je nikdo nemůže vzít.
Nemožnost po delší dobu zpeněžit akcie a opce by odměnu manažera navázala na dlouhodobou hodnotu podniku pro akcionáře.
Délka této lhůty by měla být pevně daná a neměla by záviset na konání či podmínkách, které jsou i jen zčásti pod manažerovým vlivem.
Naproti tomu zákaz zpeněžit akcie a opce před odchodem z firmy by řídicí pracovníky, kteří nahromadili opce a akcie s velkou peněžní hodnotou, kontraproduktivně pobízel k odchodu.
Rovněž bonusové kompenzace je zapotřebí přepracovat tak, aby odměňovaly dlouhodobou výkonnost.
V prvé řadě by bylo dobře odrazovat od využívání bonusů za výsledky v jediném roce.
Dále by se bonusy neměly vyplácet okamžitě, ale spíše by se na několik let měly ukládat na firemní účet a korigovat směrem dolů, pokud firma časem zjistí, že důvody k přiznání bonusu už neplatí.
Chabé pozornosti se vedle přílišné zaměřenosti na krátkodobé výsledky dostává i druhému prameni pobídek k nadměrným rizikům.
Odměny pro vedoucí pracovníky ve finančním sektoru se vázaly k sázkám na hodnotu firemního kapitálu, silně vyzdviženou dluhovou pákou.
Proč by mzdy ve finančnictví neměly být ponechány na trhu
Možná nepřekvapí, že mnoho finančních bossů je takovými kroky pobouřeno.
Finanční šéfové tvrdí, že při stanovování kompenzačních balíků potřebují svobodu, aby udrželi své nejtalentovanější lidi – ty, kdo oživí světový finanční systém.
Měly by tedy vlády ustoupit a ponechat na finančních společnostech, ať se reformují samy?
Odpověď zní jednoznačně ne.
V postkrizovém finančním uspořádání se musí sledování a regulace mezd ve finančních společnostech ujmout vlády; v opačném případě by se snadno mohly vrátit zvrácené pobídky, které přispěly k současné krizi.
Důležité je rozlišovat mezi dvěma zdroji obav o vývoj mezd ve finančních společnostech.
Jeden typ obav pramení z perspektivy akcionářů.
Z údajů, které nedávno zveřejnil ministr spravedlnosti státu New York Andrew Cuomo, vyplývá, že devět velkých finančních společností vyplatilo svým zaměstnancům v letech 2003-2008 celkovou kompenzaci přesahující 600 miliard dolarů – v tomto období se přitom podstatně snížila jejich agregátní tržní kapitalizace.
Podobný vývoj může u akcionářů vyvolávat obavy, že mzdové struktury nejsou koncipovány tak, aby dobře sloužily jejich zájmům.
I kdyby však finanční společnosti měly problémy s řízením, v jejichž důsledku se rozhodování o mzdách odchyluje od zájmů akcionářů, takové problémy nemusí nutně zakládat důvod k tomu, aby toto rozhodování regulovala vláda.
Problémy podobného typu se nejlépe řeší zavedením pravidel zaměřujících se na zlepšení vnitřních řídicích procesů a posílení práv investorů, takže rozhodnutí o struktuře odměňování zůstanou na představenstvech firem a akcionářích, kteří je volí.
Mzdy ve finančních společnostech však vyvolávají také druhý významný typ obav: i když jsou struktury odměňování koncipovány v souladu se zájmy akcionářů, mohou vytvářet podněty k nadměrnému riskování, které je společensky nežádoucí.
I kdyby se tedy plně vyřešily problémy s řízením ve finančních společnostech, vládní regulace jejich struktur odměňování může být stále oprávněná.
Předpokládejme, že se regulační orgány mohou spolehnout, že většina finančních společností je řízena v zájmu jejich akcionářů.
Ospravedlňovalo by to vynětí těchto společností ze stávajících regulačních norem, které omezují jejich rozhodování v oblasti půjček, investic a kapitálových rezerv?
Očividně ne, protože akcionáři nenesou plné náklady kolapsu firmy, a jak ukazuje současná krize, účet za takový pád musí alespoň částečně zaplatit daňoví poplatníci a ekonomika.
Zájmům akcionářů proto někdy mohou nejlépe vyhovovat podnikatelská rozhodnutí, která jsou příliš „riskantní“, a jejich regulace je proto oprávněná – ba přímo nezbytná.
Po regulaci mezd ve finančních společnostech se volá ze stejných důvodů, jaké ospravedlňují i tradiční regulaci podnikatelských rozhodnutí firem.
Pobídky vyvolané strukturami odměňování určují, jak se firemní manažeři chovají v rámci hranic vymezených prostřednictvím tradičních, přímých regulací.
A stejně jako je tradiční regulace podnikatelských rozhodnutí zákonitě nedokonalá, regulace struktur odměňování může být užitečným přídavným nástrojem kontroly rizik spojených s chováním finančních společností.
Lze-li očekávat, že volba struktur odměňování bude mít dopad na stabilitu finančních společností, pak regulace této volby může být užitečná i pro ochranu této stability.
Finanční společnosti, které se stavějí proti mzdové regulaci, budou pravděpodobně varovat před „mikromanagementem“ kompenzací a tvrdit, že rozhodnutí o odměňování musí brát v úvahu informace o každém jednotlivém manažerovi, které regulátoři téměř jistě nebudou mít k dispozici.
Mzdová regulace však může zlepšit situaci i bez mikromanagementu tím, že stanoví všeobecné normy, od nichž se firmy nebudou moci odchýlit, ale zároveň jim ponechá značnou svobodu, aby mohly zohlednit individuální kvality manažerů.
Regulační standardy by například mohly vyžadovat plány založené na jmění firmy, které by předcházely tomu, aby si manažeři po určitou minimální dobu nechávali proplácet přiznané akcie a opce.
V takovém případě by se společnosti stále mohly svobodně rozhodnout, jaký počet akcií a opcí určitému manažerovi přiznají, a rovněž do jisté míry upravovat délku ochranné lhůty, po kterou by bylo proplácení těchto požitků zakázáno.
A konečně nás budou odpůrci mzdových regulací bezpochyby varovat před „nezamýšlenými důsledky“.
Ani toto varování by však nemělo obstát.
V uplynulých několika letech jsme zakusili reálné a nákladné důsledky kompenzačního režimu, v němž si mohly finanční společnosti bez zábran stanovovat vlastní mzdové struktury.
Máme snad věřit, že jejich důsledky jsou příznivější než nezamýšlené důsledky případné mzdové regulace?
Spekulativní argumenty o nezamýšlených důsledcích by neměly zhatit úsilí o zamezení budoucích škod spojených s pomýlenými rozhodnutími o odměnách.
Finanční společnosti by neměly mít nadále svobodu vytvářet zvrácené pobídky, které nás všechny ohrožují.
Je vhodné zachraňovat držitele dluhopisů?
Všeobecně se teď očekává, že když se do potíží dostane finanční ústav pokládaný za „příliš velký, aby zkrachoval,“ vlády zakročí.
Jak daleko ale mají takové intervence zacházet?
Budoucí vládní finanční výpomoci by se oproti současnému přívalu záchran měly vztahovat jen na některé věřitele podpořené instituce.
Konkrétně by vládní záchranná síť nikdy neměla zahrnovat držitele dluhopisů těchto ústavů.
V minulosti vládní výpomoci obvykle kromě akcionářů chránily všechny, kdo zachraňované bance kapitálově přispívali.
U akcionářů se často požadovalo, aby utrpěli ztráty, nebo dokonce aby úplně padli, ale držitelé dluhopisů se vládní injekcí hotovosti zpravidla zachraňovali.
Na vlastníky dluhopisů se například plně vztahovala záchrana AIG, Bank of America, Citigroup a Fannie Mae, zatímco akcionáři těchto firem museli snášet rozsáhlé ztráty.
Totéž platilo pro vládní výpomoci v Británii, kontinentální Evropě i jinde.
Majitelé dluhopisů byli ušetřeni proto, že vlády obecně volí možnost poskytnout hotovost výměnou za kmenové či prioritní akcie – které jsou nárokům držitelů obligací podřízeny – anebo zlepšit bilance odkupem aktiv či zaručením se za jejich hodnotu.
Vláda může chtít zachránit finanční ústav a zajistit ochranu jeho věřitelům ze dvou důvodů.
Zaprvé, se vší úctou ke vkladatelům a dalším věřitelům, kteří si svůj kapitál mohou vyzvednout v krátké době, může být ochranný vládní deštník potřebný proto, aby se zabránilo neefektivním „nájezdům“ na aktiva ústavu, které by mohly vyvolat obdobné „runy“ na další instituce.
Zadruhé, většina drobných věřitelů je „nepružná“, v tom smyslu, že nejsou schopni sledovat situaci finančního ústavu a studovat ji, když se s ním rozhodnou obchodně spolupracovat.
Aby vláda drobným věřitelům umožnila využívat finanční soustavu, může pro ni být efektivní jejich nároky garantovat (explicitně či implicitně).
Tyto ohledy sice poskytují jistý základ pro to, aby se vkladatelům a dalším věřitelům podobného ražení dostalo při záchraně finančního ústavu plné ochrany, leč neospravedlňují rozšiřování takové ochrany na držitele dluhopisů.
Držitelé dluhopisů na rozdíl od deponentů zpravidla nemají možnost svůj kapitál v krátké době stáhnout.
Jsou vypláceni ve smluvně sjednané lhůtě, k jejímuž dosažení mohou scházet roky.
Takže když se zdá, že určitý finanční podnik má těžkosti, majitelé jeho dluhopisů nemohou podniknout nájezd na jeho aktiva a nelze očekávat, že jejich osud vyvolá nájezdy ostatních držitelů obligací na další firmy.
Navíc když zájemci o dluhopisy poskytují finančnímu podniku svůj kapitál, obecně se očekává, že dostanou smluvní podmínky odrážející rizika, jimž čelí.
Ostatně nutnost kompenzovat držitele dluhopisů za rizika by mohla zajistit tržní disciplinu: když finanční firmy podnikají způsoby, u nichž lze očekávat, že časem vyústí ve zvýšená rizika, měly by očekávat, že za to „zaplatí“, třeba vyššími úrokovými sazbami či přísnějšími podmínkami.
Tento zdroj tržní discipliny by ale přestal fungovat, jakmile by vznikl dojem, že ochranný vládní deštník zahrnuje i držitele dluhopisů.
Kdyby majitelé obligací věděli, že je vláda ochrání, netrvali by na tom, že požadují přísnější smluvní podmínky, když čelí vyšším rizikům.
Problém „morálního hazardu“ – který předpokládá, že aktéři budou podstupovat přílišná rizika, očekávají-li, že důsledky svého jednání neponesou v plném rozsahu – se často uvádí jako důvod proč neochraňovat akcionáře zachraňovaných firem.
Toto doporučení se ale vztahuje i na ochranu vlastníků dluhopisů těchto firem.
Když tedy velká finanční firma zabředne do problémů, které vyžadují vládní výpomoc, vláda by měla projevit ochotu poskytnout záchrannou síť vkladatelům a věřitelům obdobného typu, avšak nikoli držitelům dluhopisů.
Konkrétně, pokud něco rozleptá kmenový kapitál firmy, vláda by neměla poskytovat finance (přímo ani nepřímo) k zesílení polštáře tlumícího náraz držitelů obligací.
Spíš by se dluhopisy měly alespoň zčásti převést na kmenový kapitál a veškerý přísun nového kapitálu ze strany vlády by měl probíhat výměnou za cenné papíry nadřazené těm, které drží stávající vlastníci dluhopisů.
Vlády by se měly nejen vystříhat zpětné ochrany vlastníků dluhopisů při sestavování podrobností finanční výpomoci, ale měly by také dát předem jasně najevo své odhodlání tak postupovat.
Část přínosů vládní politiky, která motivuje zájemce o dluhopisy, aby trvali na přísnějších podmínkách, když finanční firmy podstupují větší rizika, by se plně nerozvinula, kdyby byli vlastníci dluhopisů přesvědčeni, že by vláda v případě výpomoci mohla jejich zájmy ochránit.
Jinými slovy, vlády by neměly činit rozhodnutí ad hoc, když se finanční firmy dostanou do potíží, ale stanovit si politiky finančních záchran dřív, než vyvstane potřeba zakročit.
Nejvhodnější politika by měla kategoricky vylučovat možnost, že se potenciálním příjemcem vládní výpomoci stanou držitelé dluhopisů.
To by nejen skoncovalo s některými zbytečnými výdaji vládních výpomocí, ale také by to snížilo četnost jejich výskytu.
Vypěstujte si své vlastní Silicon Valley
SAN FRANCISCO: Boom internetových společností možná na chvíli ustal, to ale neznamená, že by mohlo přední vyspělé země něco odradit od podpory svých vlastních vyspělých technologických oborů průmyslu (tzv. high-tech oborů).
Mnoho zemí Americe upřímně závidí její Silicon Valley, jenž se nachází nedaleko San Francisca a ve kterém se nalézá skutečné světové centrum počítačových, softwarových a internetových průmyslových oborů.
Také obrovské investice Microsoftu v anglickém Cambridge a dalších 200 miliónů dolarů, které Bill Gates věnoval její nejstarší universitě na studijní stipendia pro studenty technologických oborů z celého světa, pomáhá v přeměně Cambridge v mocné centrum technologických inovací.
Po celém světě se totiž snaží velká města a university dostat se zpět do hry.
Ano, v Evropě i Asii již některé země odstartovaly proces státních pobídek a podpor, anebo jej zvažují, aby podpořily růst svých vlastních center high-tech oborů průmyslu.
Po dlouholetém sledování vývoje Silicon Valley během mého působení na Hooverově institutu Stanfordské university jsem nicméně přesvědčen, že dynamická průmyslová centra vyžadují flexibilní ekonomické prostředí, a nikoliv vládní průmyslovou politiku.
Silicon Valley zahájilo svoji činnost v padesátých letech s velmi skromným plánem Fredericka Termana, prozíravého děkana Stanfordské strojní průmyslovky, který měl představu vytvořit na dosud nevyužité stanfordské půdě průmyslový park.
Několik společností tehdy nabídku Stanfordu přijalo, ale ještě během mé první návštěvy Stanfordu na počátku šedesátých let byla pořád celá oblast jen ospalým a nezajímavým hnízdem.
Region se vzpamatoval až v sedmdesátých letech, když společnost Apple začala s rozvojem osobních počítačů, až se nakonec začal rozvíjet rychlostí přímo kosmickou, v souvislosti s vytvořením internetu a následnou obrovskou poptávkou po software.
Silicon Valley nyní zaměstnává přes milión osob, z nichž téměř 40% má alespoň bakalářské vzdělání; více jak jedna třetina z nich je zahraničního původu.
Tyto lidi přitahuje skvělá práce s báječnými vyhlídkami do budoucna, a také pochopitelně rychlý přístup k průkopnickým novinkám v oblasti high-tech.
Silicon Valley je přecpáno začínajícími společnostmi, stejně jako bývalými nováčky typu Intel anebo Cisco Systems, jež se rozvíjely a rostly skutečně rychle a staly se z nich veliké společnosti.
Odvážní podnikatelé investovali jen v roce 1999 do nových či mladých silicon-valleyských společností přes 6 miliard dolarů a 77 společností dosáhlo indexu IPO téměř odpovídajícímu internetu.
Nejprestižnějšími pracovníky jsou pak ti, co mohou říci, že pracují právě v začínajících společnostech.
Absolventi fakult, a především absolventi velkých vědeckých a strojírenských fakult dvou nedalekých špičkových universit, Stanfordské university a Kalifornské university v Berkeley, byli mnohdy předními pracovníky nově se utvářejících společností.
A třebaže dobré university jsou pravděpodobně pro rozvoj těchto průmyslových center zcela nezbytné, nejsou faktorem dostačujícím.
V jiných oblastech, kde existují rovněž silná vědecká a strojírenská centra na universitách, jako je například Illinoiská universita ve městě Urbana, k velkému rozvoji high-tech společností nedochází.
Ať už pohání Silicon Valley kupředu cokoliv, její výhody při lákání vysoce kvalifikované pracovní síly a rizikového kapitálu se nakonec znásobují v rozvoji a růstu celého regionu.
Velké množství strojních inženýrů, vědců a softwearových expertů mají k dispozici jak nové, tak již zavedené společnosti.
Talentovaní odborníci se v regionu koncentrují nejen pro velkorysé příležitosti a skvělé platy, ale rovněž proto, že vědí, že zde snadno mohou nalézt jinou práci, pokud jejich zaměstnavatelé náhodou zkrachují.
A tak zatímco se silicon-valleyská pracovní místa celkem často mění, míra nezaměstnanosti je tam extrémně nízká.
Inovace a další nové rozvojové programy se v Silicon Valley rychle šíří, částečně také díky zaměstnanců, jež směňují svá pracovní místa.
Jak poznamenal Alfred Marshall, velký britský ekonom konce devatenáctého století, jenž studoval společnosti z blízkých průmyslových oborů, které když jsou lokalizovány blízko sebe, pak „obchodní tajemství přestává být tajemstvím, a jakoby se přímo šířilo vzduchem“.
Podobně to funguje tady, kde je jen obtížné udržet nějaké tajemství, ale na druhé straně, společnosti mají vskutku rychlý přístup k inovacím svých sousedů.
Flexibilita silicon-valleyského trhu pracovní síly ukazuje, že země, které chtějí podpořit svá high-tech centra, by se měly spíše soustředit na usnadnění najímání a propouštění pracovníků, než na podporu velikých částek odchodného či legislativní omezení pracovní doby.
Společnosti totiž mají vždy větší zájem o najímání dalších dělníků, když jsou již zavedeny nebo dokonce expandují, ovšem jen tehdy, vědí-li, že je mohou propustit, pokud se poptávka obrátí směrem dolů.
USA disponují relativně málo překážkami, jež stojí v cestě vytvoření nové společnosti, získání soukromého kapitálu, či nabídce akcií k prodeji na burze.
Systém rovněž přináší klíč, který umožňuje, aby byli pracovníci zaměstnáni s potencionálně bohatou zásobnicí možností, jak ještě dále ušetřit finanční výdaje.
Třebaže několik zemí již začalo omezovat byrokratické postupy, které omezují vytváření a financování nových společností, většinu z nich čeká ještě dlouhá cesta, něž začnou plně doceňovat a podporovat tyto podnikatelské aktivity.
Například: omezení umělých překážek, jež stojí v cestě vytvoření nové společnosti, je přece něco mnohem, mnohem jiného, než programy velkorysých podpor, které byly zahájeny jen nedávno v Německu a jiných zemích, tedy zemích, které zoufale potřebují dosáhnout dynamičtějšího rozvoje svých ekonomik.
Podpory totiž vytvářejí „bezpečný“ rozjezd nové společnosti, který se byrokratům zamlouvá mnohem více než pravidla poptávky trhu.
Úžasná spontánnost, kterou je v Silicon Valley možné nalézt, by přece nikdy nemohla být vytvořena pomocí úřednických skleníkových podpor.
Je zřejmé, že Silicon Valley vyrostl do své podoby jen s mizivou státní pomocí.
Opak je pravdou a jeden velký pokus o pomoc v podstatě poškodil celý region.
Díky Americko-japonské dohodě o polovodičích z roku 1986, kterým byla uvalena „antidumpingová“ omezení na dovozy polovodičů z Japonska, se zpomalil postup celého Silicon Valley směrem k softwearovým a jiným produktům a službám s vysokou mírou přidané hodnoty.
Je jen málo pravděpodobné, že by jiné průmyslové politiky ohledně high-tech sektoru, přijímané dalšími zeměmi, byly o něco rozumnější, než je příklad tohoto amerického neúspěchu té doby.
Kde se tedy dynamická průmyslová centra nakonec vytvoří je částečně dílem štěstí a náhody.
Nicméně historie Silicon Valley ukazuje, že špičkové university, flexibilní trh pracovních sil, funkční kapitálový trh a omezené regulatorní překážky podnikání, to vše společně pomáhá high-tech společnosti přilákat.
Třetí cesta je pravicová
CHICAGO: „Jen de Gaulle mohl osvobodit Alžírsko, jen Nixon mohl otevřít dveře do Číny.“ Za tímto sloganem se skrývá pozoruhodný princip: vlastní zájem vede politické strany často k radikálnímu odklonu, dokonce k odluce od jejích tradičních ideologií.
Budeme-li zkoumat skutky údajně levicových a socialistických vlád, zjistíme, že toto zjištění platí dnes nejen v Evropě, ale pomalu a jistě také ve zbytku světa.
Koncem padesátých let se Francie přiblížila občanské válce proti Alžírsku.
De Gaulle, který opustil svůj prezidentský úřad v roce 1946, byl povolán zpět do Elysejského paláce, aby Francii z této nepříjemné situace vyvedl.
Díky svému patriotismu byl de Gaulle pro většinu Francouzů jediný, který bude s to Alžírsko vysvobodit.
Přibližování mezi Mao Ce Tungovou Čínou a Spojenými státy v šedesátých letech bylo možné proto, že Čína byla měla politické a vojenské spory se Sovětským svazem.
Věděli to američtí demokraté i republikáni, ale prezident Johnson měl strach sblížit se s Čínou, neboť jeho strana byla údajně vůči komunismu příliš shovívavá.
Až oddaný antikomunista Nixon získal dostatečnou podporu od pravicových politiků, aby Čínu mohl navštívit a usilovat tam o spolupráci mezi USA a Čínou proti jejich společnému nepříteli v Kremlu.
Ekonomika není vůči této dynamice dějin nijak imunní.
Roland Reagan a Margaret Thatcherová úspěšně prosadili nižší daň z příjmu a privatizaci státních podniků a oslabili moc odborů i roli vlády.
Popularita a úspěch jejich programů vedl liberální, labouristické, a sociálně demokratické vlády v mnoha jiných zemích, aby také začali prosazovat politiku volného trhu, ačkoli ta je v přímém konfliktu s jejich tradičními ideologiemi.
Často jen tyto strany mají dostatečnou politickou podporu mezi levicí, aby mohly úspěšně zavést nutné reformy na trhu práce a na jiných trzích.
První příklad tržních reforem prováděných levicovou vládou pochází z roku 1984. Tehdejší novozélandská vláda prosadila zákony, které malý, dříve izolovaný stát přeměnily v jednu z „nejliberálnějších“ ekonomik světa.
Novozélandští labouristé zprivatizovali poštovní systém a řadu dalších státních podniků; zreformovali dříve vysoce centralizovaný systém zaměstnanosti tak, aby zaměstnavatelům dával dostatečnou volnost rozhodovat o přijímání a propouštění zaměstnanců či vyplácet mzdy podle tržních pravidel.
Demokratická strana USA v minulosti silně podporovala velkou vládu, ale za prezidenta Clintona se začala mít na pozoru před popularitou republikánů, zastávajících menší míru paternalismu a menší objem administrativy.
Právě Clinton, a nikoli Bush či Reagan, prohlásil, že „éra velkých vlád je pryč“, načež jeho administrativa radikálně změnila své tradičně demokratické stanovisko k sociální péči, vyrovnanému rozpočtu, snížení státního dluhu a podpoře podnikání.
Výmluvnými příklady tohoto trendu jsou ekonomické politiky Mexika z osmdesátých a devadesátých let.
Institucionální revoluční strana (PRI), která Mexiku vláda nepřetržitě celých sedmdesát let (až do okamžiku, kdy se v nedávných prezidentských volbách musela vzdát volebnímu úspěchu Vincenta Foxe), vždy silně obhajovala státní vlastnictví těžkého průmyslu, prohibitivní dovozní přirážky k ochraně domácího průmyslu a zevrubnou regulaci pracovních a finančních trhů.
Avšak počínaje prezidentem Miguelem de la Madridem na počátku 80. let musela PRI nějakým způsobem odpovědět na rozmáhající se kritiku slabého hospodářského výkonu země, a tak prodala mnoho státních podniků, částečně zprivatizovala mexický systém sociálního zabezpečení a stala se silným zastáncem dohody o volném trhu s jejím velkým severním „nepřítelem“, Spojenými státy.
Prezident Fox musí v této revoluci pokračovat, ne začínat novou.
Senát Argentinské republiky nedávno zareagoval na obrovskou nezaměstnanost v zemi reformou trhu práce, která oslabuje vliv odborů a zaměstnancům dává větší volnost při přijímání a propouštění pracovníků.
Reformu prosazuje nová středolevicová vláda Fernanda de la Ruy, když předchozí konzervativní vláda Carlose Menema nebyla schopna se této reformy domoci.
Avšak zřejmě nejpůsobivější příklady naší „degaullesko-alžírské“ a „nixonsko-čínské“ teorie politické reformy nacházíme za nedávnými politickými změnami v Německu a Francii.
Během 90. let byly obě země sužovány vysokou nezaměstnaností a pomalým růstem, do velké míry kvůli těžkopádné regulaci pracovních a dalších trhů.
Navzdory pádné rétorice dosáhly konzervativní vlády obou států ve směru vážně míněné tržní reformy jen pramálo.
Jospinova i Schröderova vláda byly zvoleny na podkladě svých provolání, jež slibovala snížení nezaměstnanosti a zvýšení růstu prostřednictvím dalšího rozšiřování vládní a státní regulace.
Prvními kroky obou vlád bylo de facto zavedení nových vládních dozorů – včetně zákona, jímž se ve Francii provedlo zkrácení pracovního týdne na 35 hodin.
Brzy – a pokradmu – ale obě vlády zacouvaly.
Gerhard Schröder v Německu zkrátil daň z příjmů právnických osob, podporuje startupové firmy, a slibuje daňová zvýhodnění u soukromého penzijního připojištění.
Francouzský premiér Lionel Jospin potichu liberalizoval trh rozšířením možností zaměstnání na poloviční úvazek, posílil privatizaci a podpořil globálnější konkurenční finanční systém s omezeným vládním dozorem.
Byl-li Nixon schopen usilovat o dohodu s komunistickou Čínou a de Gaulle vydat Alžír, je pro socialisty relativně malým krokem přijmout volný trh a podpořit nižší daně z příjmů.
V politice jako v životě jsou totiž vlastní zájmy silnější než ideologie.
O cenzuře v Hongkongu
Hongkongskými elegantními nákupními středisky žádné vojenské holínky asi pochodovat nebudou, přece je ale ve vzduchu cítit typický zápach totality.
Z úst obyvatel Hongkongu se linou zrádné fráze: mluví se o potřebě zákonů proti rozvracečům, kontroly tisku, silného vedení, o přizpůsobování Hongkongu nové realitě.
Všichni vzhlížejí k velkému severnímu sousedu a všichni mumlají cosi o sobeckém zájmu.
Po roce 1997, kdy čínský ,,anšlus" nepřinesl okamžitě rozsáhlé změny, se o osud Hongkongu svět téměř přestal zajímat.
Za poslední rok či dva ovšem integrace s Čínskou lidovou republikou rozhodně přidala na tempu.
Poměry v novinách South China Morning Post , které jsou jedním z předních anglicky psaných hongkongských deníků a tudíž velmi viditelným měřítkem politické situace, jsou poměrně dobrým příkladem toho, co se děje ve všech hongkongských institucích.
Atmosféra v novinách začala znatelně houstnout, když z novin na nátlak shora začala odcházet jedna osvícená novinářská špička za druhou.
Přeháněl bych, kdybych to srovnával k tomu, jak nacisté ve 30. letech obsazovali veřejné instituce v Německu a jak se obyčejní lidé postupně podrobili jejich diktátu, poněvadž v Hongkongu nikdo nemizí v koncentračních táborech.
Hongkong stále je bohatým a prosperujícím místem.
Diktaturu Pekingu lze ovšem pocítit na každém kroku, byť jen prostřednictvím zástupců čínského režimu a místních kolaborantů.
Před tím, než jsem se rozhodl protestovat proti svému vydavateli, který mě před týdnem propustil, lpěla i na mně skvrna spoluviny.
Byl jsem zticha, když byl z mých novin nespravedlivě propuštěn populární karikaturista Larry Feign, a byl jsem pořád zticha, když vyhazov dostal nejlepší satirik našich novin Nury Vitachi.
Nesvůj jsem začal být až ve chvíli, kdy vedení propustilo a nahradilo šéfredaktora, Brita Jonathana Fenbyho.
,,Se mnou je pořád všechno oukej," říkal jsem si, ,,pořád si můžu psát, co chci..."
Byl jsem totiž šéfem pekingské pobočky a tím pádem poměrně odříznutý od bojů v daleké hongkongské centrále.
Práce v Pekingu je krom toho sama o sobě každodenním soubojem mezi svědomím a kompromisy.
Zahraniční novináři jsou pod nepřetržitým dohledem a jsou vystaveni riziku, že ohrozí své místní kontakty.
To znamená, že se člověk naučí vyhýbat se nepříjemným tématům, například potlačení hnutí Fa-lun Kung a jeho stoupenců.
Postupně si také člověk začal všímat změn chování kolegů v Hongkongu.
Když vláda přišla s návrhem zákona proti rozvracečům a posílila svůj dohled nad státní správou, začali mí kolegové novináři vážit každé slovo a jen velice zdrženlivě se zmiňovali o tlacích shora.
Že to, co se šušká o zásazích nového vedení novin, je pravda, jsem se dozvídal až v soukromí.
Někdo na novou situaci zareagoval oportunisticky: viděl v ní cestu, jak povýšit, když talentovaní kolegové odešli.
Na místo mezinárodně uznávaného redaktora Willyho Lama takto usedl Wang Siang-wej z velké Číny.
Ti, kdo puč uvnitř novin zorganizovali, doufali, že si polepší; ti, kdo podepsali protestní petici, byli nedlouho nato propuštěni.
Vedení pak začalo potichoučku mezi zaměstnanci rozšiřovat, že deník potřebuje lidi schopné ,,vypořádat se" s citlivými stránkami komunistické strany.
Není přitom bez zajímavosti, že na neomalenou taktiku lidí, kteří byli vysláni do Hongkongu, aby jej řídili, si stěžovali dokonce někteří pekingští úředníci.
Jakoby nutkání kolaborovat rovnou předbíhalo požadavky strany.
Tón novin se začal měnit. K čínským vůdcům noviny začaly zaujímat čím dál uctivější a pokornější postoj.
Úroveň zpravodajství klesala a klesala.
Vedení mluvilo o výhodách psaného textu, díky němuž mohou čtenáři číst mezi řádky.
V posledních měsících se změny ještě urychlily.
I hlavní fotograf naší redakce zaznamenal změny ve skladbě obrazové přílohy.
Redakce pro dění v Hongkongu a Macau převzala odpovědnost za dopisovatele ve velké Číně a přišla s požadavkem, aby byli nahrazeni etnickými Číňany.
Pak začala nabízet konzultace o tom, jak psát... výměnou za drobné službičky, jako třeba přístup ke stranickým funkcionářům a státním úředníkům.
I když bylo nad slunce jasné, kam tohle všechno vede, reagoval každý různě.
Někdo si pravdu nechtěl přiznat a pohoršoval se, když o tom někdo začal mluvit.
A někdo usoudil, že když skloní hlavu a ustoupí, krize sama jednou pomine.
Hongkong, zvlášť státní správu, teď svírá jakási apatie.
Podnikatelský sektor se v ničem nezměnil a spíš optimisticky vzhlíží k vyhlídkám, které se otevírají s užší integrací s pevninskou Čínou.
Hongkong se ale vzdává své jedinečnosti a výjimečnosti, kterou si v kontextu čínského světa vytvořil.
Zatímco jiná čínská velkoměsta si budují sebevědomí a nezávislost, Hongkong poslušně ustupuje ze svých svobod, kterými se ještě před pár lety tolik pyšnil.
V roce 1997 Čína slíbila, že na tyto svobody padesát let nesáhne.
Teď však tyto svobody ničí a ruší sám Hongkong.
Jeho magnáti (jedním z nichž je i Robert Kuok, který ovládá South China Morning Post ) se pro byznys vzdávají své nezávislosti - i když to po nich nikdo nechce.
Zřejmě nevidí cenu toho, co obětují.
Jenže životaschopnost a budoucnost Hongkongu závisí na nehmotných aktivech - na svobodách.
Tragédií je, tyto ztráty na finančních výkazech nefigurují.
Bída uvažování o bídě
Světový summit o trvale udržitelném rozvoji v Johannesburgu se dle očekávání věnuje celé řadě odvážných slibů, ale schůzka samotná je už předem odsouzena k tomu, aby se stala cvičením v marnosti.
Míníme-li totiž "rozvojem" lidský rozvoj v nejširším slova smyslu, pak jediný trvale udržitelný rozvoj je takový, který lidem umožní žít společně v míru a v úctě k základním lidským právům.
Mezinárodní akce za odstranění porušování těchto práv ve většině - ne-li ve všech - zemích dnešního světa, zvlášť v těch, které se "Summit Země" pokoušejí proměnit v hlasité fórum kritiky vyspělých zemí za to, že nedokáží udělat více pro vymýcení světové chudoby nebo pro ochranu životního prostředí, má zde ovšem jen málo prostoru.
Měli bychom přinejmenším přivítat skutečnost, že tato dvě témata - chudoba a životní prostředí - jsou dvěma ústředními motivy Summitu Země.
Je to totiž ústup od tradičních cílů dřívějších skupin bojujících za udržitelný rozvoj, jako například údajné vyčerpání surovin nezbytných pro další růst, biologická rozmanitost či naprostá technická neschopnost světa nakrmit rostoucí obyvatelstvo planety.
Divoké přehánění ekologů a aktivistů bojujících o životní prostředí většina informovaných komentátorů konečně prohlédla.
Zákony ekonomie praví, že pokud poptávka po komoditě začne převyšovat nabídku, začne cena komodity růst.
Pomineme-li krátkodobé spekulativní trhy, poptávka se následně začne snižovat a nabídka (včetně nabídky náhražek) bude růst.
Těmto zákonům vděčíme za to, že žádný z katastrofických scénářů let šedesátých a sedmdesátých - vzpomínáte ještě na předpovědi "Římského klubu"? - se nenaplnil.
Opravdu, z dlouhodobého pohledu ceny téměř všech nerostů klesly.
Nerostné zdroje totiž svět nemůže nikdy vyčerpat.
Také panické předpovědi o nevyhnutelně se blížícím celosvětovém hladomoru byly falešné.
Jistě, hladomory se vyskytují, ale v ryze demokratických zemích jen zřídka, pokud vůbec kdy.
Hladomor je důsledkem občanských válek nebo ideologického šílenství - viz například sovětská kolektivizace v třicátých letech anebo rasistická politika prezidenta Roberta Mugabeho v dnešní Zimbabwe.
Situaci může samozřejmě zhoršit změna místního klimatu, ale uvážíme-li rozměr světového obchodu a existenci přebytků v celé řadě potravinářských oblastí, mohou se demokratické vlády s následky klimatických změn poměrně snadno vyrovnat.
Pokud jde o biologickou rozmanitost, nejvýznamnějším přírodním druhem, kterému hrozí vymření, je člověk.
Pravda, mezinárodní aktivity mohou pomoci vyřešit onen dvojí problém chudoby a zhoršování životního prostředí.
Například bohaté země by měly snížit dotace do zemědělství a otevřít své trhy potravinovému exportu ze zemí třetího světa.
Mezinárodní aktivity mohou rovněž pomoci vyřešit globální environmentální problémy.
Existuje bezpočet příkladů takových aktivit, například Montrealský protokol o snížení rizik ohrožujících ozónovou vrstvu.
Je proto politováníhodné, že Spojené státy vypověděly Kjótský protokol o boji proti globálnímu oteplování, místo aby se pokusily tento proces uzpůsobit tržním mechanismům a zachránit jej před byrokraty tolik milovanou propastí regulačních mechanismů.
Zmírňování chudoby a degradace životního prostředí - kam spadá například i nedostatek pitné vody -, jež má dopad na život stovek milionů lidí ve rozvojovém světě, bude vždy záviset především na místní politice.
Sem patří zejména respektování právního řádu, majetkových práv, svobody jedince využívat svého podnikatelského ducha a vyjadřovat nesouhlas se svým osudem, nemluvě o dalších svobodách vyjmenovaných v celé řadě mezinárodních úmluv, které podepsaly téměř všechny země účastnící se Summitu Země a které mnoho jiných zemích ostentativně ignoruje.
Vyšší úcta k lidským právům není samozřejmě jen žádoucím prostředkem k dosažení cílů, tj. redukce světové chudoby a ochrany životního prostředí.
Spolu s tím je důležitou - a často nejdůležitější - složkou lidského blahobytu a rozvoje.
Události posledních dvanácti měsíců většině obyvatel této planety předvedly, že nejnebezpečnějším konfliktem, který na lidstvo čeká, není střet mezi člověkem a přírodou, ale mezi člověkem a člověkem.
Avšak vzhledem k úctě, jíž se v dnešním světě těší státní svrchovanost, je mezinárodní úsilí ve věci zvýšení úcty k základním lidským právům právě v těch mnoha zemích, kde jsou nejvíce pošlapávána, naneštěstí značně omezené.
Proto je jakékoli prohlášení, které vzejde ze Summitu Země, ať už bude sebevíc skvostné a zvučné, už předem odsouzeno k neúspěchu.
Nová Evropa chytila od staré rýmu
Dvě země – Maďarsko a Ukrajina – už požádaly o velké podpůrné balíky.
Několik dalších by to mohlo učinit během příštího měsíce, pokud zmrzlé úvěrové trhy neroztají.
Bude-li současná situace pokračovat až do konce roku, což nelze vyloučit, mohla by vážnou bankovní krizi zažít řada dalších zemí.
Východní Evropa podnikla v posledních dvou desetiletích rozsáhlé reformy a přijala za svou globální finanční integraci.
Zahraniční, většinou evropské banky vstoupily na tyto trhy s nevídanou rychlostí a silou.
Tyto banky se stále častěji zaměřovaly na riskantnější malé a střední firmy a pomáhaly lidem kupovat si vlastní domy a zakládat nové společnosti.
Úspěšný finanční rozvoj se však dnes stává v těchto zemích strašákem.
Země rozvíjející se Evropy až dosud odolávaly globálnímu finančnímu tlaku pozoruhodně dobře a úspěšně se potýkaly jak se zpomalením na významných exportních trzích, tak i s rostoucími náklady na půjčky.
Žádná otevřená ekonomika však nedokáže vzdorovat naprostému uzavření úvěrových trhů.
Možná se staly příliš závislými na levných úvěrech, ale v tomto ohledu nebyly jediné.
Některé zahraniční banky dnes stahují likvidní prostředky z dceřiných společností v rozvíjející se Evropě.
Podle Ruské národní banky odčerpaly zahraniční bankovní domy z této země pouze za měsíc září více než 10 miliard dolarů.
Jiné centrální banky vydaly podobná prohlášení.
Abychom byli spravedliví, společnost Raiffeisen International naopak oznámila, že podpoří svou ukrajinskou dceřinou společnost Bank Aval dodatečnými prostředky ve výši 180 milionů eur.
Otázka, zda se i další mateřské banky působící v regionu postaví za své dceřiné společnosti, závisí na tom, jak těžká nakonec krize v západní Evropě bude.
Západoevropské záchranné balíky by však mohly situaci v rozvíjející se Evropě zhoršit.
Zatímco většině mateřských bank v regionu přinesou tato opatření pravděpodobně prospěch, ten se nemusí nutně přetavit v podporu jejich zahraničních dceřiných společností.
V podstatě existuje vážné riziko, že k záchraně dojde na úkor východní Evropy.
Několik vlád již deklarovalo, že peníze daňových poplatníků nemohou být použity na operace v zahraničí.
Vlády v rozvíjející se Evropě by se na stabilizaci svých finančních systémů samozřejmě měly podílet také.
V této fázi však mají značně omezené možnosti.
Většina z nich nemá takový finanční vliv, aby dokázala čelit mimořádným tlakům finančních trhů.
Nabídka maďarské vlády rozšířit obecné pojištění vkladů nebo zajistit likviditu na mezibankovních trzích tak má jen omezenou důvěryhodnost.
Aby rozvíjející se Evropa tuto krizi přežila, potřebuje podporu zvenčí.
Za prvé a především musí vedoucí západoevropští představitelé zajistit vyřešení krize ve svém jádru a mnozí pozorovatelé pochybují, že lídři učinili dost.
Za druhé musí zabránit tomu, aby již přijatá krizová opatření nediskriminovala dceřiné společnosti ve střední a východní Evropě, a to nezávisle na tom, zda se nacházejí uvnitř či vně Evropské unie.
Za třetí musí při podpoře těchto ekonomik spojit síly s mezinárodními finančními institucemi – jako v případě Maďarska.
Možný model představují zkušenosti Gruzie po nedávné válce s Ruskem.
Mezinárodní měnový fond poskytl na podporu tamní měny nouzovou úvěrovou linku, Světová banka koordinovala humanitární úsilí (z velké části financované Spojenými státy a EU) a Evropská banka pro obnovu a rozvoj využila svých znalostí a prostředků a postavila se do čela úsilí o záchranu finančního systému.
Gruzínský balík ještě není hotovou záležitostí a jinde existují odlišné podmínky, avšak tento příklad ukazuje, že i standardními nástroji lze dosáhnout mnohého.
Zapotřebí však bude více prostředků a nových nástrojů.
Maďarský příklad ukazuje, že EU dokáže vyladit existující nástroj – podporu platební bilance – a kreativně ho používat.
Rovněž pro země stojící mimo EU, jako jsou Turecko a Ukrajina, jsou naléhavě zapotřebí novátorské nápady.
O tom, co je v sázce, by nemělo být pochyb.
Věnovalo se tomu málo pozornosti, ale východní Evropa včetně Ruska předstihla v posledních několika letech USA a Velkou Británii v roli nejvýznamnějších vývozních trhů eurozóny.
Mnohé z těchto trhů se dnes potýkají se zpomalením, nebo dokonce se záporným růstem.
Západoevropské firmy tam navíc investovaly v dříve nepředstavitelném měřítku.
Existuje vážné riziko, že pokud se krize ještě zhorší, nebudou mít východoevropské vlády jinou možnost než zestátnit určité instituce, zejména některé banky se zahraniční kontrolou.
Co je však ještě důležitější, krize by mohla zvrátit desítky let trvající finanční rozvoj a široké ekonomické reformy.
Stejně jako v západní Evropě a v USA budou i zde hrát vlády významnější roli v ekonomice, avšak státní účast má v těchto bývalých socialistických ekonomikách odlišné konotace, zvláště když dnes tyto země čelí vlně odporu vůči finančnímu rozvoji a reformátorům.
A aby toho nebylo málo, západní vlády a firmy by se měly zamyslet i nad tím, jaké nabídky směrem k bankám a podnikům v tísni mohou přicházet z ruských zdrojů, soukromých i veřejných.
Bezpochyby jsou na ně navázány další podmínky.
Co zbylo z konfucianismu?
Heroické záchranné úsilí ale nemůže vládě pomáhat navždy, takže stojí za to se ptát, co jí může zajistit dlouhodobou politickou legitimitu.
Vždyť komunismus ztratil schopnost Číňany inspirovat.
Co by jej tedy mělo nahradit?
Většina lidí na Západě si myslí, že odpovědí je liberální demokracie, stejně jako si to mysleli mnozí čínští liberálové ve dvacátém století.
Existuje ale jiná odpověď, která na sebe bere podobu staré a úctyhodné tradice konfucianismu, již oživují představitelé vlády, kritičtí intelektuálové i běžní občané.
Zahajovací slavnost olympijských her tuto renesanci vyzdvihne: nenabídne citáty z Marxe, ale výroky z Konfuciových Rozprav.
K miliardám lidí po celém světě budou přenášeny výroky jako „Všechny národy světa jsou si bratry“ nebo „Nepatří k největším potěšením života uvítat návštěvu přátel zdaleka?“, vyjadřující to nejlepší, co čínská kultura může nabídnout.
I tady ale narážíme na potíž.
Už od dob dynastie Chan (před více než 2000 lety) čínské vlády manipulují nejpřednější politické výklady konfucianismu pro vlastní účely.
Konfucianismus se spojoval s legalismem, další významnou politickou tradicí Číny, aby se ospravedlnily zvyklosti jako slepá poslušnost vládci, podřízenost žen a uplatňování krutých trestů. „Oficiální“ konfucianismus, který se dnes oživuje, může být méně nebezpečný – zdůrazňuje sociální soulad, tedy mírové řešení konfliktů –, ale zůstává konzervativní morálkou.
Existuje ale ještě další interpretace konfucianismu – nazvěme ji „levicovým konfucianismem“ –, která zdůrazňuje povinnost intelektuálů kritizovat špatné politické postupy, zavazuje vlády k zajištění hmotného blahobytu obyvatel a k podpoře těch, komu scházejí důležité rodinné vazby, a vyzývá, aby si vlády osvojily mezinárodněji orientované smýšlení a při prosazování politických cílů se opíraly spíš o mravní než o vojenskou moc.
Základní metafyzické závazky nechává otevřené a na náboženský život má pluralitní a tolerantní názor.
Zdůrazňuje rovnost příležitostí ve vzdělávání a meritokracii ve vládě, takže nejpřednější posty by se měly rozdělit mezi nejctnostnější a nejkvalifikovanější členy obce.
Takové hodnoty vděčí za svůj vznik „původnímu konfucianismu“ Konfuciově, Menciově a Sün-c’ově, který existoval dřív, než byl konfucianismus zaveden jako státní přesvědčení.
V imperiální době tuto kritickou tradici nesli dál učenci jako Chuang Cung-si.
Dnes noví levicoví konfuciánští myslitelé, třeba Kan Jang, vyzývají k vytvoření „konfuciánské socialistické republiky“.
Konfuciánští učenci jako Ťiang Čching připouštějí, že jejich interpretace konfucianismu je velice blízkou paralelou socialistických ideálů: ne „skutečně existujícího socialismu“ v dnešní Číně, ale socialistických ideálů, jež obhajoval Karel Marx a další.
Tato konfuciánská tradice se snaží ovlivňovat současnou politiku, ale zároveň zůstává mimo státní moc a ortodoxii, vždy připravena poukázat na rozdíl mezi ideály a realitou.
Ba právě rozchod levicového konfucianismu se statem quo je podstatný: jeho záměrem je zajistit mravní normu pro společenské kritiky a inspirovat k vizím vhodnější politické budoucnosti.
Na rozdíl od komunismu nabízí budoucnost, která svou legitimitu odvozuje od tradice, a staví na tom, co přináší minulost – včetně socialistické tradice –, místo aby ji ničila.
Levicoví konfuciáni jsou tedy zastánci institucionální reformy a tvrdí, že dlouhodobá stabilita a legitimita politických institucí vyžaduje, aby se opíraly o čínské tradice.
Ťiang Čching prosazuje tříkomorový zákonodárný sbor – demokraticky volenou Sněmovnu lidu zastupující zájmy běžných lidí, Sněmovnu vzorných osobností, která by pečovala o blaho těch, koho postihují vládní politiky, včetně cizinců a menšinových skupin, a Sněmovnu kulturní kontinuity, která by se starala o různá čínská náboženství a tradice.
Takovéto konkrétní návrhy na politickou reformu inspirované konfuciánskými hodnotami lze v pevninské Číně výjimečně publikovat.
Ostatně omezení uvalených na veřejnou diskusi o liberálně demokratických institucích je méně právě proto, že jen málo Číňanů se inspiruje liberální demokracií ve stylu Západu.
Nejživotaschopnější alternativou k čínskému politickému statu quo je dnes levicový konfucianismus.
Sadatova cesta po 30 letech
Od toho okamžiku už otázka pro Araby nezněla, jak zničit Izrael, nýbrž jak s ním dosáhnout urovnání.
Svým dramatickým krokem do budoucnosti poučil Sadat arabské vládce o realitě měnícího se světa.
Sadatova mírová nabídka se totiž zrodila ze střízlivé strategické analýzy mocenské rovnováhy v regionu.
Bylo mu jasné, že Izrael je jadernou mocností, která se v říjnu 1973 znovu ukázala jako neporazitelná v konvenční válce – ve válce, od níž si ani sám Sadat nesliboval vítězství, když ji rozpoutával.
Pochopil totiž Clausewitzův výrok, že válka je pokračováním politiky jinými prostředky, a vyslal egyptskou armádu přes Suezský průplav, aby tím vyvolal mírový proces.
Vojensky byl poražen, avšak jeho rozhodnutí vydat se do Jeruzaléma znamenalo, že uspěje politicky.
Při všech nezdařených pokusech o zničení Izraele se Arabové spoléhali na vojenskou podporu Sovětského svazu.
Sadat však věděl, že strategie míru s Izraelem vyžaduje alianci se Spojenými státy.
Tato aliance byla pro Sadata natolik životně důležitým cílem, že si člověk může právem klást otázku, co v jeho strategii vlastně přišlo jako první.
Možná by se byl Sadat rozhodl zajistit si spojenectví s Amerikou i bez uzavření míru s Izraelem, kdyby mohl něco takového učinit.
On to však učinit nemohl a dobře to věděl.
Když se generál Gamasy, architekt války z roku 1973, o rok později podivil nad Sadatovou poddajností při rozhovorech s Izraelem o odvolání jednotek, egyptský prezident ho uklidnil výrokem: „Nezapomeňte, generále, že se tu bavíme o míru s Američany!“
Dalším posunem obsaženým v Sadatově strategii byla snaha udržet Egypt na odstup od panarabismu.
Protože ho vyčerpávalo meziarabské politikaření a byl otráven z vysoké ceny, kterou Egypt zaplatil za palestinskou věc, chtěl se odvrátit od Násirových panarabských ambicí a přehnané koncentrace na palestinskou otázku směrem k důrazu na roli Egypta jakožto mocnosti ležící na strategické křižovatce mezi Asií a Evropou.
Sadat by samozřejmě pokračoval v prosazování palestinské věci coby jádra arabského konsensu a někdy i fíkového listu zakrývajícího jeho vlastní zahraniční politiku zaměřenou na Egypt.
Ze všech možných praktických důvodů se však nakonec vydal na cestu vedoucí k separátnímu míru s Izraelem.
Ze Sadatovy iniciativy si lze vzít ponaučení, že v případě vleklých konfliktů, kde bublají hluboké emoce a historická nenávist a kde už byly bez úspěchu odzkoušeny téměř všechny představitelné diplomatické formule, může šok z vizionářského, velkorysého a nápaditého kroku otevírat nové cesty.
Velkým problémem arabsko-izraelského konfliktu, ale i mnoha dalších spletitých sporů, byla odjakživa neschopnost či neochota vůdců vést mírovou politiku, kterou nepodporuje převažující a často i paralyzující konsensus uvnitř jejich společností.
Vedoucí představitelé bývají ve většině případů spíše rukojmími společensko-politického prostředí, které je vyprodukovalo, než aby toto prostředí utvářeli.
Sadat si získal výsostné místo v dějinách a dosáhl nesmrtelnosti v okamžiku, kdy unikl z tohoto pohodlného vězení netečnosti, jakož i z pantomimické solidarity a vyprázdněné rétorické soudržnosti arabských summitů.
Zkouška státnictví tím ovšem nekončila.
Sadatův velkolepý krok do budoucnosti se musel téměř na všech křižovatkách trnité cesty k míru setkat s obdobnou reakcí izraelského premiéra Menachema Begina.
Dost možná jen politický „jestřáb“, jako byl Begin, muž s vybroušeným smyslem pro dramatičnost a politickou romantiku, který nespouštěl ze zřetele, jak ho budou hodnotit dějiny, mohl na Sadatovu iniciativu odpovědět podobným způsobem.
Skutečnost, že se Begin dokázal chopit příležitosti, do značné míry souvisela s psychologickým dopadem ohromující Sadatovy iniciativy.
Prostřednictvím své cesty do Jeruzaléma učinil Sadat povahu arabsko-izraelského konfliktu obyčejnější.
Jeho iniciativa proměnila konflikt z boje o právo Izraele na existenci ve vyjednávání o zájmech legitimních suverénních států.
A právě v tom tkví jádro věci: v potřebě oprostit se od mytologických, vzájemně se vylučujících práv na existenci, protichůdných historických příběhů a náboženských vlastnických nároků.
Právě na tom je palestinsko-izraelská tragédie bohužel zaseknutá dodnes, čímž činí celý konflikt prakticky neřešitelným.
Svou návštěvou Jeruzaléma zbavil Sadat Izrael mentality obléhání a poskytl psychologický životní prostor jinak klaustrofobnímu národu uprostřed nepřátelského arabského světa.
Mír není nikdy výhrou na úkor prohry někoho jiného.
Uzavřením míru s Izraelem dosáhl Egypt strategického cíle v podobě aliance s USA.
Izrael se však mýlil, když věřil, že by Egypt mohl představovat bránu do arabského světa.
Klíč k izraelsko-arabskému usmíření totiž zůstává tam, kde byl odjakživa – v rukou Palestinců.
Nový britský internacionalismus
Nejvytrvalejší spojenec Spojených států od roku 2001, Velká Británie, se už tímto směrem vydal a odpoutal se od servilní aliance s Bushovou administrativou, která se zaměřovala na válku a konfrontaci.
Byť jde jen o miniaturní verzi americké imperiální tísně, současná britská politika, jak ji nyní vymezuje nový ministerský předseda Gordon Brown, by mohla předjímat směr, kterým se vydá příští americký prezident.
Souhlas Tonyho Blaira s Bushovými koncepcemi na Středním východě prokázal, že nerovnováha moci v alianci vždy způsobuje, že se slabší partner stává podřízeným.
Británie se připojila k americkému dobrodružství v Iráku s týmiž přehnanými představami o své vojenské schopnosti a diplomatické váze, jež uvěznily Bushe.
Britské vojenské přispění k válečnému úsilí však nebylo nepostradatelné, takže Bush nemusel dbát na Blairovy rady.
V důsledku toho Británie nedokázala posloužit jako most mezi pochybovačnou Evropou a bojovnými USA, jak Blair věřil, a schopnost Británie působit jako síla dobra na světové scéně vážně utrpěla.
Británie se, tak jako Amerika, musela spálit, aby se poučila o mezích toho, čeho dokáže dosáhnout čirá vojenská moc, a také o pustošivých důsledcích jejího zneužití pro reputaci země v muslimském světě i mimo něj.
Rozsah a prudkost protibritských nálad v muslimském světě jsou teď v závěsu za míněním, s nímž se střetávají USA.
Obnovení dobrého jména Británie v regionu si vyžádá léta usilovné práce.
Blairův odkaz uvrhl Browna do matoucího kolísání mezi britskou transatlantickou tradicí a evropskými vazbami.
Brownova vláda, která už není nezávislou globální mocností, ale z osy Londýn-Washington, již ukul Blair, není nadšená, ve věci svého závazku vůči sjednocené Evropě nadále mlží.
Ba Brown, pro něhož Amerika zůstává „nejvýznamnějším britským bilaterálním vztahem“, nedávno svému ministru zahraničí Davidu Milibandovi znemožnil, aby pronesl řeč, již považoval za příliš proevropskou.
Taková nejistota, v transformačních dobách obvyklá, by ale neměla zastínit, co konec éry spojenectví Blair-Bush v Británii přináší.
Unilateralismus a preemptivní války vystřídá to, co Brown definuje jako „agenda pro střízlivý internacionalismus“, založená na spolupráci s multilaterálními agenturami a aliancemi – Organizací spojených národů, NATO, Evropskou unií a britským společenstvím Commonwealth.
Nová politika podle všeho přesouvá důraz na strategii „měkké moci“ zaměřenou na vykreslení Británie jako světového ekonomického a kulturního centra.
Oživení význačnosti trvalých britských hodnot se teď očekává od města Londýna, Britské rady, Oxfamu a BBC.
Je do očí bijící, že už to není britská, nýbrž francouzská vláda prezidenta Nicolase Sarkozyho, kdo nese pochodeň možného útoku na íránská jaderná zařízení.
Aby však Brownova politika uspěla, musí prosazovat sociální změnu a politickou reformu v arabském světě.
To znamená odklon od Blairovy strategie konfrontace „oblouku extremismu“ s domnělými „umírněnci“, kteří vedle toho, že nabízejí lukrativní trhy pro prodej zbraní, jsou ve skutečnosti autokraty, jejichž chování napomohlo k rozdmýchání radikálního islámu.
Jazyk výroků o „extremistech“ a „umírněncích“ posloužil jedině k tomu, že v regionu oživil koloniální vzpomínky a ještě hlouběji jej rozdělil.
Británie po Blairovi se stává zemí, pro niž války postrádající mezinárodní legitimitu mohou jedině předznamenávat porážku a mravní úpadek.
Samozřejmě, mezinárodní legitimita může být prázdný pojem, neopírá-li se o schopnost použít účinnou sílu.
Za nynější neschopnosti kohokoli zastrašit se Británie rozhodla pro pěstování schopnosti inspirovat.
Inspirace bohužel také vyžaduje hrozbu vojenskou silou, má-li být účinnou silou změny.
Navzdory mnoha zádrhelům v posledních letech USA zůstávají jedinou mocností schopnou vést globální strategii spočívající ve vyvažování měkké a tvrdé moci.
Kéž by příští americký prezident prosazoval tento kurz.
Arabští otcové a synové
Roky Západem podporovaného represivního autoritářství spálily mrazem každé potenciální rašení liberální alternativy ke stávajícím arabským režimům a proměnily překotný přechod ke svobodným volbám v nebezpečný výkon islámské demokracie.
Demokracie, jejímiž plody jsou vlády vedené Hamásem, Hizballáhem či Muslimským bratrstvem, bude nevyhnutelně protizápadní a bude se stavět proti Američany vštěpovanému „mírovému procesu“ s Izraelem.
Zajistit kontinuitu režimu prostřednictvím kvazimonarchického dědičného následnictví se už pokusila Sýrie, když došlo k přechodu od Háfize al-Asada k jeho synu Bašárovi.
Existují náznaky, že by příkladu mohl následovat Egypt, kde by moc převzal syn Husního Mubáraka Gamál.
Rovněž libyjského Muammara Kaddáfího možná vystřídá jeho syn Sajf el-Islám.
Coby produkty revolučních vojenských převratů si tyto sekulární nacionalistické režimy nedokázaly vypěstovat skutečnou všeobecnou legitimitu a musely se obrátit k dynastickému následnictví, uplatňovanému dříve režimy, jež svrhly.
Stěžejní místo dědičného následnictví ve snaze dospět k míru a stabilitě doložil Háfiz al-Asad, když souhlasil s bezprecedentními gesty dobré vůle, jejichž cílem bylo vtáhnout izraelskou vládu Ehuda Baraka do mírové dohody.
Coby starý a nemocný muž, jenž několik měsíců nato zemřel, jednal se smyslem pro naléhavost tak, aby uzavřel dohodu, která by jeho nezkušeného syna zbavila břemene zápasu o znovunabytí Golanských výšin.
Bašár Asad zůstává v zásadě věrný odkazu svého otce.
Ne nepodobna vyzývavým jaderným politikám Severní Koreje a Íránu, Bašárova příslušnost k regionální „ose zla“ není ani pozvánkou k americké invazi, ani pobídkou k válce s Izraelem, nýbrž výzvou k dialogu s Amerikou a k urovnání s Izraelem.
V Egyptě se Mubárak odvrátil od nabubřelé rétoriky revoluce Gamála Abdala Násira a jejích velkých strategických záměrů.
Středobodem jeho myšlení je stabilita.
Nemohl tudíž přijmout neohrabanou prodemokratickou agendu Ameriky.
Byl ale více než ochoten zaujmout místo v popředí arabské diplomatické podpory mírové konference v Annapolisu.
Zanícení, jež neutěšená situace Palestinců mezi obyčejnými Egypťany vyvolává, je přece jen nebezpečným zdrojem nestability.
Mubárakovo nástupnictví se provádí obzvlášť důmyslným způsobem.
Povýšení jeho syna do funkce, na rozdíl od Bašára v předvečer smrti jeho otce, není ani zdaleka jisté.
Avšak tím, že má jako hnací síla příprav vládnoucí strany na éru po Mubárakovi možnost získat si všeobecnou legitimitu a vysokou míru přijetí uvnitř politického establishmentu, si Gamál získává strategickou pozici pro efektivní souboj o prezidentství.
Všeobecně se mu připisuje k dobru, že stanovil agendu země a že je motorem liberálních hospodářských reforem, které už od roku 2004 znamenají v egyptské ekonomice kvalitativní skok.
Platí snad, jak tvrdí kritici prezidenta Mubáraka, že váhavý pokrok demokratizace je odrazem snahy odstavit všechny Gamálovy potenciální vyzyvatele.
S úpadkem sekulárního nacionalismu a vzestupem islamismu však smrtelnou hrozbu pro režim i jeho strategické spojenectví se Západem představuje skrytá volební síla Muslimského bratrstva.
Režim proto odmítá jakkoli riskovat.
Také rozhodnutí Muammara Kaddáfího skoncovat s rolí mezinárodního vyvrhele nebylo zcela bez spojitosti s jeho zájmem předat svému synovi stát, který žije s okolním světem v míru.
Otřesné záznamy v jeho lidskoprávním rejstříku sice zůstávají, ale výměnou za ukončení sankcí a mezinárodní rehabilitaci plamenný „vůdce revoluce“ přestal koketovat se zbraněmi hromadného ničení a globálním terorismem.
Nemocný muž, jehož úlohu doma zpochybňují islamističtí oponenti, usoudil, že mezinárodní ostrakizace a domácí potíže jsou příliš výbušnou směsí, jejíž manipulaci by jeho syn, rozmazlený flamendr, nemusel zvládnout.
Obzvlášť složitým případem je Alžírsko.
Prezident Abdal Azíz Buteflika, poslední z revoluční generace, nástupnictví, které v jeho zemi ukončí občanskou válku, teprve musí naplánovat.
Úplná demokracie by mohla vést k vítězství islamistů, jak tomu bylo už v roce 1991.
Přechod k demokracii ve starém revolučním arabském režimu nebude odpovídat západnímu modelu, ani si jej nemohou vynutit americké letouny F-16.
Jak ale možná naznačují země jako Egypt, Sýrie a Lybie, dědičné následnictví není krokem, jenž by byl z podstaty reakční.
Spíše znamená volbu řízené transformace do porevolučního stadia, během něhož by hospodářská modernizace a mezinárodní integrace mohly otevřít dveře větší politické změně v budoucnu.
Aliance civilizací?
Podporována společně Španělskem a Tureckem, iniciativa Aliance civilizací není prosta politických kalkulací.
Španělům pomáhá ospravedlnit jejich náhlé stažení z Iráku v roce 2004; pro Turky se jedná o další prostředek v jejich úsilí vstoupit coby nezbytný most mezi islámem a Západem do Evropské unie.
Cílem Aliance civilizací, nesevřeného a poněkud rozpačitého projektu, je zhojit rány vzešlé z konfliktu mezi islámem a Západem prostřednictvím vzdělávání, životaschopných integračních politik a poučenějšího dialogu s médii.
Trpí ovšem naprostým skepticismem hlavních světových aktérů, neboť USA, Rusko a v této věci ani EU neprojevily žádné nadšení.
Ať jakkoli vágní, myšlenka aliance civilizací rozhodně nemůže natropit více škody než válka proti islámskému extremismu.
Ostatně vojenské řešení neodstraní žádný z problémů muslimského světa a jeho střetů se Západem.
Aliance navíc není zcela nesmyslným návrhem, jestliže cíl spočívá v tom, aby se Západ odklonil od politiky nadutosti a zřídil oblast upřímné spolupráce s muslimským světem v ekonomice, kultuře a vědě.
Jistěže, myšlenku brzdí vnitřní fungování obou stran navrhované aliance.
Leckdo na Západě se táže, zda je islám slučitelný s lidskými právy a západními pojetími svobody.
Četní muslimové, již se léta zasazují o modernizaci svých zemí, dosud nedokázali najít zřetelnou odpověď na vzedmutou vlnu radikálního islámu.
Tvrdit, že islám se neslučuje s lidskými právy, znamená považovat jej za civilizaci příliš úzkoprsou, než aby se dokázala změnit.
To je historický omyl.
Udržitelné není ani tvrzení, že islám je z podstaty nepřátelský k inovaci, neboť muslimská civilizace v průběhu dějin obrovsky přispěla k vědě i umění.
Západní univerzity jsou dnes plné význačných arabských akademiků téměř ve všech oblastech – což je důsledek odlivu mozků, který sám odráží staletí úpadku islámského světa.
V roce 2005 vyšlo v 17 státech arabského světa celkem 13 444 vědeckých publikací, méně než oněch 15 455, jež vydala Harvardova univerzita.
Nepřátelé rozumu se však najdou i na Západě.
Žijeme ve věku, kdy mnozí lidé jsou zklamaní sekulární politikou a obracejí se spíše k náboženství, a to nejen napříč muslimským světem, ale také v nitru západní civilizace, v křesťanské Evropě a evangelické Americe.
Vůči tomuto jevu není imunní ani židovský stát Izrael, kde si mesiánští fanatici a náboženští nacionalisté osvojili politickou teologii, která zpochybňuje samotnou legitimitu demokratických institucí.
Současná krize islámu sice nemusí být vrozená, ale neblahá situace islámu je naléhavá.
Otázka zní takto: jsou muslimové ochotni přijmout, že Chomejního prohlášení, že „islám je buď politika, nebo nic“, je mylné, že islám není forma vlády, nýbrž náboženství a že v křesťanském světě jedna oblast náleží císaři a jiná Bohu?
Kdo chtějí v muslimském světě přijmout reformu, musí jednat dle přesvědčení, že teokracie se nikdy jako prostředek lidského pokroku neosvědčila.
Samozřejmě že Aliance civilizací by se neměla snažit překlenout rozpory obhajobou mravního relativismu.
Jestliže ji pohání západní komplex viny, který stojí na domněnce, že řešení tkví prostě jen ve větší schopnosti vcítit se do tíživé situace muslimů, pak se nesporně ukáže, že skeptici měli pravdu.
Aby měla Aliance civilizací nějakou naději na úspěch, je třeba klást důraz na reciprocitu.
Tolerance a náboženská svoboda musejí být vzájemné.
Islámský díl dohody musí zahrnovat záruku lidských práv a občanských svobod, zlepšení postavení žen a realistické politiky k zastavení demografické exploze islámského světa.
Někteří budou jako obvykle tvrdit, že jádro problémů mezi islámem a Západem spočívá v arabsko-izraelském konfliktu a že ke klidnějším vztahům nesmírně přispěje vyřešení neutěšených poměrů Palestinců.
Arabové a muslimové ale musí přestat klamat sami sebe, že tím, co je drží zpátky, je izraelsko-palestinská rozepře.
Ukončení americké okupace Iráku i prosazení arabsko-izraelského míru by pomohlo, ale nejde o všelék.
Boj za vykořenění bídy, negramotnosti a korupce ani islámské ano vědě nezávisí na výsledcích mírového procesu na Středním východě.
Jak zachránit Annapolis
Hlubší problém však spočívá jinde, totiž v bídě vedení a v roztříštěnosti palestinské politiky.
Ba jediný, kdo mohl uzavřít mírovou dohodu založenou na řešení dvou států, jež by byla v očích Palestinců legitimní, totiž Jásir Arafat, si tuto legitimitu vzal s sebou do hrobu.
Prezident Mahmúd Abbás nikdy pro Palestince nebyl inspirativní osobností.
Se ztrátou Gazy ve prospěch Hamásu se jeho politický vliv ještě dále zmenšil.
Abbás vlastně neovládá ani milice své vlastní strany Fatah, které jsou v provádění teroristických útoků proti Izraeli ještě přičinlivější než Hamás.
Vláda palestinské samosprávy nad Západním břehem by se už dávno zhroutila, kdyby v oblastech pod Abbásovou kontrolou nebylo každodenních vpádů Izraelců proti Hamásu i Fatahu.
V průběhu dějin se vlastenecká hnutí, téměř bezvýhradně složená z radikálního a pragmatického křídla, musela rozštěpit, aby došla do země zaslíbené.
Konsenzus je popřením vůdcovství a často receptem na politickou paralýzu.
Sionismus je toho dobrým příkladem.
Kdyby ultranacionalistické hnutí Irgun Menachema Begina vstoupilo roku 1947 do koalice s Ben-Gurionovou pragmatickou stranou Mapai, sionisté by odmítli rozdělení Palestiny a Ben-Gurion by nemohl v květnu 1948 vyhlásit židovský stát.
Samozřejmě že toto ponaučení nelze povyšovat na dogma.
V palestinském případě, za neexistence vůdčí role, již zajišťoval Arafat, nelze radikální křídlo, tedy Hamás, z procesu směřujícího k palestinské státnosti vylučovat.
Na rozdíl od Izraele navíc radikální křídlo v Palestině představuje demokratickou většinu, která přede dvěma roky vyšla vítězně z voleb.
Otázkou, která v současnosti dominuje izraelskému diskurzu, je tudíž to, zda provést invazi proti Gaze ovládané Hamásem či nikoliv.
Sevřen koncepčním ochromením, které si sám přivodil a které nepřipouští nevojenské řešení, Izrael odmítá pochopit, že záměrem raketových útoků Hamásu na izraelské území není vyburcovat Izrael ke vpádu.
Naopak, jsou pokusem o vytvoření nového odstrašujícího prostředku vůči Izraeli, který by jej přinutil souhlasit s příměřím (tahdijá).
Domnívat se, že ti na palestinské straně, kdo se podíleli na zdiskreditovaném procesu z Osla, ještě dokáží shromáždit dostatek všeobecné legitimity a získat tak podporu pro kompromis s Izraelem, který by vyžadoval bolestné ústupky v otázkách, jež tvoří jádro palestinského národního étosu, je klamáním sebe sama.
Vůbec není jisté ani to, že rozsáhlá invaze do Gazy by dokázala skoncovat s útoky na Izrael.
Hamás se už nějaký čas s pomocí Íránu transformuje po vzoru Hizballáhu.
Jeho jednotky už nejsou prostými teroristickými buňkami; jsou špičkově vycvičenými a dobře vybavenými bojovými jednotkami a jeho rakety tak jako v jižním Libanonu odpalují časové spínače z podzemních sil.
Vzhledem k traumatické zkušenosti z libanonské války v roce 2006 je izraelské vedení ostražité před další asymetrickou válkou, v níž si nelze připsat zřetelné vítězství a krvavá matematika oběti na straně Izraele jakožto silnější moci vždycky nutně promění v domácí krizi.
Izrael musí svůj strategický cíl v Gaze změnit ze svržení Hamásu na záchranu procesu z Annapolisu a spolu s ním poslední naděje na řešení dvou států.
To vyžaduje nejen příměří s Hamásem, ale také návrat k palestinské vládě národní jednoty, která jediná dokáže mírovému procesu zajistit nezbytnou legitimitu, jež mu dnes chybí.
Bez oživení dohody z Mekky, která dostala Hamás a OOP do koaliční vlády, nemůže Hamás očekávat, že si zabezpečí kontrolu nad Gazou, a OOP zase nedokáže zajistit mírové urovnání s Izraelem.
Představa, že míru lze dosáhnout jedině vražením klínu mezi palestinské „umírněnce“ a „extremisty“, tak drahá tvůrcům procesu z Annapolisu, je mylnou koncepcí.
Palestinská vláda národní jednoty by urovnání nebránila z toho prostého důvodu, že umírněnci, kteří dnes vyjednávají s Izraelem, musejí tak jako tak usilovat o dohodu, již by extremisté nemohli ocejchovat jako věrolomnou zradu.
Rozdíl mezi palestinskými postoji při současných jednáních a těmi, jež by si Palestinci zřejmě osvojili po obnovení vlády národní jednoty, by tedy byl velice malý.
Bushův nový Střední východ
Válka rozdrtila iráckou společnost a rozdrolila ji do etnicko-sektářské mozaiky. „Příval“ vojenských sil dříve či později skončí a Iráčané, ochromení násilím a korupcí, nedokáží sjednotit svou politickou obec, a poněvadž jejich vlastní armáda nebude schopna převzít úkol od Američanů, džihádistické a mezietnické násilí nutně propukne nanovo.
Jak se nedávno vyjádřil irácký plukovník Omar Alí, velitel iráckého praporu v Mosulu, dnešním ohnisku povstání: „Bez Američanů bychom nedokázali Irák udržet pod kontrolou.“
Války jsou dle definice Winstona Churchilla vždy „katalogem kiksů“.
Úsudek historie o irácké válce se tudíž zajisté bude zabývat spíše tím, zda naplnila své strategické záměry „rekonstruovat“ silně dysfunkční Střední východ podle amerického obrazu a konsolidovat hegemonické postavení Ameriky v regionu, než cenou války ve smyslu krve a peněz.
Strategicky byla válka naprostým nezdarem.
Jako zjevný případ imperiálního přepětí našponovala síly americké armády, celosvětově podryla morální postavení Ameriky a její dobré jméno na Středním východě, závažně ohrozila její hospodářství a přátelům i nepřátelům odhalila meze americké moci.
Nejvážnějším nezáměrným důsledkem války je vznik významné šíitské výzvy pro sunnitské spojence Západu na Středním východě.
Hegemonii v Perském zálivu – jejíž význam pro zájmy Západu nelze ani dostatečně zdůraznit – americká destrukce Iráku coby regionální mocnosti předložila íránskému šíitskému islamistickému režimu na stříbrném podnose.
Američané v Iráku na troskách diktatury Saddáma Husajna napomohli k vytvoření prvního šíity ovládaného arabského státu, který se může snadno dostat do podřízenosti vůči regionálním ambicím Íránu – což by byla pro americké sunnitské spojence pohroma dějinných rozměrů.
Nedávná státní návštěva prezidenta Mahmúda Ahmadínedžáda do Iráku přinesla Američanům jednoznačné poselství: vyhlídky Spojených států na to, že vůbec kdy v Iráku dosáhnou špetky stability, závisejí na silách sympatizujících s Íránem.
Americké potíže v Iráku i jinde významně přispěly k íránským jaderným ambicím.
Íránci se teď považují za zemi chráněnou před americkým útokem na svá jaderná zařízení, neboť americké trable v Iráku a narůstající odpor k válce v USA jsou pro ně signálem, že americká strategie preemptivních válek selhala.
Ať už je však íránský režim jakkoli radikální, sebevražedný není.
Hrozba jaderného Íránu tedy může spočívat spíše v jeho schopnosti účinně vyvíjet regionální moc než v náchylnosti k rozpoutání jaderné války s Izraelem.
Jaderný Írán by dokonce mohl ohrožovat schopnost Ameriky v krizovém okamžiku rozmístit v Zálivu konvenční vojenské síly.
Neměla by se vylučovat ani možnost, že by Írán mohlo lákat vyztužit své regionální ambice dodávkami jaderného materiálu úkolovaným teroristickým uskupením.
Jestliže se americkému debaklu v Iráku něco podařilo, pak jedině povzbudit vyzyvatele statu quo v regionu.
To je také důsledkem Bushovy pomýlené křížové výpravy ve jménu demokracie do arabského světa.
Bush ke svému zděšení zjistil, že každé uplatnění arabské demokracie uvede vždy na scénu protizápadní islamisty, ať už Muslimské bratrstvo v Egyptě, šíitské strany v Iráku nebo Hamás v Palestině.
USA nakonec musely ustoupit od svých fantazií o arabské demokracii v západním stylu, avšak pochodeň demokracie paradoxně v regionu přenechali Íráncům.
Írán totiž rychle rozpoznal, že svobodné volby jsou nejjistějším způsobem jak na Středním východě podkopat proamerické režimy.
Irácká válka také způsobila, že Amerika ignorovala izraelsko-palestinský mírový proces.
Naděje, že by se Bushově administrativě mohlo podařit sjednotit „umírněné“ sunnitské spojence Ameriky v regionu s cílem pomoci zachránit izraelsko-palestinský mír, jsou teď zcela závislé na regionální ose v čele s Íránem, k níž patří Hamás, Hizballáh a Sýrie.
Všechny spojuje odmítání pax americana na Středním východě a všichni zatím prokazují mimořádnou houževnatost při přehlížení amerických podmínek pro dialog.
Americká neschopnost stát se vzorem národů na Středním východě, ovládaných do jednoho autokraciemi podporovanými USA, je stěží senzační novinkou.
Čerstvou zprávou je ovšem to, že americká moc možná ztrácí svou schopnost je zastrašit.
Izraelská mise
Přesto Izrael při svém 60. výročí stojí na rozcestí.
Izraelský ministerský předseda Ehud Olmert dokonce varoval před „koncem židovského státu“, bude-li země nadále zabředávat na okupovaných územích a nebude-li ustaven palestinský stát.
Vnitřní izraelské výzvy nejsou o nic méně náročné.
Relativně homogenní společnost, již zakladatelé Izraele předpokládali, se roztříštila do napjaté multietnické mozaiky složené ze sekulárních Židů, odcizené arabské menšiny, plodné, krajně ortodoxní komunity žijící ze státních dávek, náboženských nacionalistů horlivě vyznávajících mesianistickou odrůdu sionismu, přistěhovalců z bývalého Sovětského svazu, přehlížených Etiopanů a orientálních Židů, stále zápasících o vstup do střední třídy.
Izrael navíc dosud nedokázal napravit nebezpečnou nevyváženost: ač je jeho ekonomika velice tvořivá, přítěž vojenských výdajů podrývá investice do vzdělávání a vědeckého výzkumu.
Metaforicky vyjádřeno, izraelská národní duše se pohybuje mezi „Tel Avivem“ a „Jeruzalémem“. „Tel Aviv“ se hlásí k sekularismu, hédonismu a hospodářskému růstu a Stát Izrael považuje za právní subjekt, na rozdíl od nebezpečné, vírou motivované „jeruzalémské“ koncepce „Erec Jisrael“.
Raný průkopnický étos Izraele vyměnil za svody modernity, liberalismu a „normality“.
Jeho ctižádostí je být součástí „globální vesnice“, ne odříznutou, provinční židovskou výspou.
Naproti tomu „Jeruzalém“ pokládá „telavivský“ elán usilující o „normalitu“ za plytkou záležitost, která je téměř zločinně lhostejná vůči židovské paměti a ponaučením z židovských dějin. „Jeruzalémský“ Izrael je vlastí touhy po židovských kořenech, hluboce zakořeněného strachu z „Arabů“ a neoblomné nedůvěry vůči „Nežidům“ a jejich „mezinárodnímu společenství“.
Izrael je plodem války a od svého zrodu žije mečem.
Zřídkakdy v dějinách nějaké národní hnutí vpochodovalo do své země zaslíbené s tak oslnivou přehlídkou diplomatického bontonu a vojenského umu jako sionisté na cestě ke státnosti.
Úžasné vítězství Izraele v boji proti třem arabským armádám v roce 1967 však nepřineslo jen velkolepost, ale i mravní a politický úpadek.
Jedenačtyřicet let nato se Izrael stále nedokáže oprostit od rozvratné okupace palestinských území ani od bláznovství osad.
Právě to je paradoxem izraelské existence: pocit moci kombinovaný s neustálým apokalyptickým strachem ze zničení, zrcadleným v nepřátelských reakcích na každou iniciativu, která se dotýká fyzické bezpečnosti Izraele.
Samozřejmě, dějinná zkušenost Židů nepřeje snadnému usmíření.
Krize židovského svědomí z traumatického přechodu od holocaustu ke státnosti ještě není zcela překonaná.
Izrael, zdá se, volí vždy fatalistický výklad regionálních výzev. Mučivým úkolem dneška je pro něj osvojit si radikální změnu strategie a překonat tradiční sklon svých předáků rozhodovat se výhradně na základě scénářů nejhoršího možného vývoje.
Smutně cyklickým stavem arabsko-izraelského konfliktu bylo dosud to, že žádná válka, již pokořená arabská strana prohrála, neotevřela cestu k mírovému urovnání, stejně jako žádná válka, v níž Izrael drtivě zvítězil, nepřiměla jeho lídry, aby byli ve svém vítězství velkodušní.
Mírové snahy začaly téměř pokaždé díky arabským, nikoli izraelským krokům.
To byl případ války roku 1973, již prezident Anwar Sadat zahájil s cílem donutit Spojené státy, aby zprostředkovaly egyptsko-izraelský mír.
Rovněž palestinská intifáda roku 1987 přiměla Izrael k ústupu od politiky netečnosti a ke vstupu do procesu, který vyvrcholil dohodami z Osla.
Unikátní kombinace demokracie a utopismu, jež je vlastní sionismu, umožnila Židům domoci se svého dědického práva a dala jim klíč k budoucnosti.
Tytéž prostředky je třeba využít k ukončení konfliktu s arabským světem, zejména s Palestinci.
Židé nepřežili vyhlazování jen proto, aby se uzavřeli za zdi, které si sami vystaví.
Přežili proto, aby vyřešili to, co už dlouho vypadá jako neřešitelný hlavolam: jak legitimizovat židovskou státnost v očích těch, kdo se považují za její oběti.
Jsou Izrael a Sýrie připraveny na mír?
Dvěma hlavními formativními zážitky syrského baasistického režimu byla ztráta Golanských výšin ve válce s Izraelem roku 1967 za Háfize al-Asada a ztráta Libanonu za jeho syna Bašára, jenž byl drtivým mezinárodním tlakem v čele s Američany přinucen stáhnout svá vojska.
Opětovné získání Golan a ochrana kritických zájmů Sýrie v Libanonu nejsou jen významné strategické cíle syrského prezidenta; jde rovněž o otázky s rozhodujícím významem pro úsilí režimu o národní legitimitu a pro Bašárovo prosazení vlastní vůdčí role.
Mír s Izraelem není Asadovou prioritou.
Jedná se spíš o podmínku, bez jejíhož splnění nebude možné dosáhnout nejvyšších cílů – sblížit se se Spojenými státy, legitimizovat zvláštní postavení Sýrie v Libanonu a předejít potenciálně zničující válce s Izraelem v případě, že by se Golanské výšiny nevrátily mírovými prostředky.
Ba režim naznačil, že by mohl projevit ochotu ke kompromisu v otázce, na níž jednání ztroskotala před osmi lety, totiž vytyčení hranice z roku 1967 podél malého území na východním pobřeží Galilejského jezera.
Izraelsko-syrský mír má závažný strategický význam i pro Izrael.
Spletitost hrozeb, jimž čelí Izrael, je taková, že případná konfrontace s Hamásem v Gaze by mohla vyvolat vzplanutí bojů s Hizballáhem v Libanonu.
Takovou válku by bylo možné vyhrát jedině totálním zničením Libanonu izraelským letectvem.
V takovém případě by zřejmě Sýrie využila příležitosti a prolomila ustrnulý stav ohledně Golanských výšin vojenským zákrokem, který by se mohl vyvinout v rozsáhlou raketovou válku namířenou proti zranitelné domácí frontě Izraele.
Konečně Írán by ve snaze uchránit svůj jaderný program před izraelsko-americkým útokem mohl tento neblahý scénář čile podporovat.
Je třeba přiznat, že strategické poměry v regionu jsou dnes mnohem složitější, než byly před osmi lety, kdy se požadavky Izraele na dohodu se Sýrií zaměřovaly zejména na bezpečnostní opatření na Golanských výšinách a na to, aby Sýrie za pomocí svého vlivu v Libanonu umožnila izraelský smír s touto zemí.
Syrské spojenectví s Íránem významnou otázkou nebylo.
Následné vynucené stažení Sýrie z Libanonu nebylo pro Izrael dobrou zprávou.
V posledním kole izraelsko-palestinských mírových rozhovorů před osmi lety bylo zřejmé, že dohoda se Sýrií automaticky vydláždí cestu k usmíření s Libanonem a skoncuje s hrozbou Hizballáhu pro severní hranici Izraele.
Dnes by sice mír se Sýrií mohl k izraelskému smíru s Libanonem časem přispět, ale nepůjde o automatický důsledek.
Vždyť třebaže Hizballáhu se za syrské okupace dařilo, nikdy nezískal tak mimořádnou politickou moc, jakou má dnes.
Mír se Sýrií by nicméně mohl být významným stavebním kamenem širšího izraelsko-arabského urovnání a tudíž stabilnějšího Středního východu, přestože je nerealistické očekávat, že by Sýrie výměnou za Golanské výšiny zpřetrhala svůj zvláštní vztah s Íránem.
Nejedná se o obrannou úmluvu, ale o mírové rozhovory a Sýrie se od svých íránských přátel zbrkle neodtáhne.
Dobré vztahy mezi arabským státem, jenž má mírové vztahy s Izraelem, a Íránem nemusejí být ke škodě.
Syrský postoj by dosah íránské strategie regionální destabilizace nemusel rozšiřovat, ale spíš omezovat.
Tak jako vždycky bude záležet na ochotě Ameriky ustoupit od vojenských řešení a strnulých ideologických imperativů a namísto toho přijmout pragmatickou kulturu hledání východiska z konfliktu.
Izraelsko-syrský mír podpořený USA by mohl proměnit strategické prostředí a snad i vtáhnout další potížisty Středního východu do systému regionální spolupráce a bezpečnosti.
Mír na všech frontách
Stojí tedy Blízký východ před branami trvalého a všeobjímajícího míru?
Ne tak docela.
S výjimkou rozhovorů z Annapolisu, které podle všeho nikam nevedou kvůli nesmiřitelným rozdílům zúčastněných stran v klíčových otázkách, jsou všechny ostatní mírové snahy spíše taktické než strategické.
V žádné z nich zatím neexistují podmínky pro okamžitý skok z války do míru a zúčastněné strany samotné něco takového ani neočekávají.
K tomu, aby se příměří s Hamásem změnilo v předehru politických rozhovorů, by bylo zapotřebí smělého státnického přístupu.
Izrael i Spojené státy však neoblomně trvají na vyloučení Hamásu z annapoliského procesu, dokud toto hnutí neuzná právo Izraele na existenci, zatímco Hamás se nevzdá své podstaty hnutí odporu jen proto, aby vstoupil do jednání, která pravděpodobně nenaplní ani minimální požadavky palestinského lidu.
Pro Izrael je příměří s Hamásem odrazem jeho zdráhavosti nechat se zatáhnout do další asymetrické války, jako byla ta, kterou svedl předloni v Libanonu, tentokrát v bočních uličkách uprchlických táborů Gazy.
Ehud Olmert, obzvláště neoblíbený premiér, jehož dny v čele vlády jsou pravděpodobně sečteny, postrádá legitimitu k tomu, aby uvrhl zemi do další krvavé války, která by vzhledem k podmínkám v Gaze byla nákladná a současně nevyzpytatelná.
Vedoucí představitelé Izraele se domnívají, že den zúčtování s Hamásem nadejde až ve chvíli, kdy budou podmínky pro velké vojenské měření sil zralejší.
Syrské agendě – požadující stažení Izraele ze strategicky významných Golanských výšin a evakuaci desetitisíců osadníků – brání nejen deficit legitimity na straně izraelského vedení, ale i opozice USA vůči rozhovorům.
Hlavním cílem uzavření míru s Izraelem je pro Sýrii obnovení přátelských vztahů s USA, avšak americké podmínce, aby před rozhovory přestali flirtovat s terorismem, Syřané neustoupí.
V podstatě lze pochybovat, zda budou s touto podmínkou vůbec někdy souhlasit.
Jak uvedla syrská ministryně Buthaina Šábanová: „Žádat, aby se Sýrie zřekla Hamásu a Hizballáhu, je jako žádat, aby se Spojené státy zřekly Izraele.“
USA stojí v blízkovýchodním mírovém procesu až příliš dlouho stranou.
Vůbec poprvé v dějinách svých zvláštních vztahů s Izraelem nemluví Amerika s izraelskými nepřáteli, ať už jsou to Sýrie, Írán, Hamás nebo Hizballáh.
V důsledku toho si Izrael, sešikovaný k boji a konfrontovaný se sílící bouří regionálních hrozeb, musel najít vlastní cestu k rozhovorům, bez diplomatické pomoci velkého bratra.
Demarše s Libanonem, jíž americká ministryně zahraničí Condoleezza Riceová věnovala většinu své nedávné překvapivé návštěvy v Bejrútu, v mnohém souvisí se zoufalou snahou Ameriky oživit svou roli hlavního zprostředkovatele míru v regionu.
Byl to koneckonců nevelký Katar, který zprostředkoval vnitřní urovnání v Libanonu, byl to Egypt, jenž se stal prostředníkem příměří v Gaze, a bylo to Turecko, které zprostředkovalo izraelsko-syrské rozhovory.
Posun Izraele v politice vůči Sýrii, jakož i posun v politice francouzského prezidenta Nicolase Sarkozyho, představovaly silný vzkaz Američanům, že by si neměli nechat ujet také libanonský vlak.
Ochabující slovo Ameriky se nemůže měřit s vlivem „osy zla“ v regionu.
Libanon je příliš zranitelný vůči tlakům ze Sýrie a Íránu, přičemž žádná z obou zemí nechce dopustit, aby jejich místní chráněnci zbavili Izraelce zátěže v podobě „libanonské fronty“, než se vyřeší jejich vlastní nesnáze.
Stejně tak si Hizballáh nijak zvlášť nepřeje, aby konec izraelské okupace farem Šibáa na libanonské hranici podkopal jeho nárok na udržování zlověstné nezávislé vojenské síly, kterou vybudoval s íránskou a syrskou pomocí.
Z taktických tahů se však vždy mohou vyvinout strategické posuny.
Mělo by se umožnit, aby se příměří v Gaze stalo zprostředkovatelem usmíření mezi Fatáhem a Hamásem, což by učinilo annapoliský proces legitimnějším a vstřícnějším.
Koneckonců to nebyl nikdo jiný než mluvčí Hamásu v Gaze Saláh Bardavil, kdo definoval příměří jako „historickou příležitost pro všechny zúčastněné strany, aby žily v míru a vybudovaly budoucnost pro příští generace“.
Ani ostatní mírové fronty – libanonská, syrská a možná ani íránská – nejsou odsouzeny k trvalému nezdaru.
Jejich úspěch, tak naléhavě potřebný k záchraně regionu před zkázonosnou politikou, však bude muset počkat, až do nich nová americká administrativa vpraví nezbytnou injekci vyvážené směsi realismu a idealismu, vojenské síly mírněné skutečným závazkem k diplomacii.
Tento gordický uzel je třeba rozetnout, nikoli rozvazovat.
Koncepce přechodné dohody je již naprosto zastaralá, i kdyby jen proto, že ani jedna ze stran není ochotná zaplatit politickou cenu, již časově neuzavřený, povlovný proces obnáší.
Místo toho je zapotřebí celkového řešení pro všechny zásadní otázky.
Stojíme teď na konci mírového procesu, jak jsme jej dosud znali.
Odteď budou našimi možnostmi násilné a jednostranné stahování, jako to, jež vedlo k současné válce v Gaze, a komplexní mírový plán, který bude potřeba doplnit k cestovní mapě a schválit mezinárodní mírovou konferencí.
Jak prokázalo zahájení mírového procesu na Madridské mezinárodní mírové konferenci roku 1991, vyhlídky na mír na Středním východě vždy potřebovaly soustředěný mezinárodní tlak na využití existujících příležitostí.
Války na Středním východě, zejména ty, které skončily nerozhodně, jako nedávná válka Izraele proti Hizballáhu, téměř vždy vytvořily podmínky pro zásadní politické průlomy, neboť poučily válčící strany o mezích moci.
Střední východ, polapen do závažného zápasu mezi silami mírové změny a silami oddanými dni posledního soudu, si opět žádá zásadního mezinárodního úsilí o vybudování míru.
Iniciátoři arabské mírové iniciativy roku 2002 rovněž chápali, že přísně bilaterální přístup může být nevhodný, a namísto něho vyzývali k regionalizaci řešení konfliktu.
Ztráta vzájemné důvěry mezi stranami a jejich naprostá neschopnost udělat k sobě i jen ten nejmenší krůček, natož pak bez pobízení třetími stranami dodržovat své závazky, učinila (a stále činí) z mezinárodního rámce pro mír jedinou cestu z nebezpečné slepé uličky.
Konec bilateralismu vyplývá z dysfunkčnosti politického systému jak v Palestině, tak v Izraeli.
Palestinský prezident Mahmúd Abbás dnes pod dusivou vládou Hamasu lapá po politickém dechu.
Riceová na své nedávné cestě do Izraele musela vyslechnout čtyři různé mírové plány: od předsedy vlády, ministra zahraničí, ministra strategických hrozeb a ministra obrany.
Může se ukázat, že pro Izraelce i pro Palestince je dosažení vnitřního míru stejně velikou výzvou jako uzavření míru vzájemného.
Každý reformovaný mírový proces je odsouzen k nezdaru, řídí-li se cestovní mapou, v jejímž rámci mají zúčastněné strany diametrálně odlišné názory na stěžejní záležitosti.
Není však zapotřebí objevovat Ameriku, neboť řešení arabsko-izraelského konfliktu je součástí hlavních mírových plánů, které už jsou na stole: Clintonových parametrů míru a všearabské mírové iniciativy.
Patnáct let poté, co Madridská konference mírový proces mezi Izraelci a Palestinci zahájila, si obě strany lépe uvědomují, co je nevyhnutelné, má-li tento mučivý proces vést k trvalému urovnání.
V roce 1991 se sešly na platformě „území za mír“.
Izraelci však nikdy nevěřili, že budou muset vydat veškeré území, zatímco Arabové si mysleli, že snad nebude zapotřebí nabídnout „veškerý mír“.
Dnes už konečně všichni vědí, co znamená „území“ a co znamená „mír“.
Extremisté zbavení pout
Izrael a Spojené státy výrazně neuspěly ve svém úsilí vypudit Hamás z Gazy, anebo jej donutit k přijetí podmínek ukončení mezinárodního bojkotu.
Izrael se obával daně, již by musel zaplatit za invazi do městských uliček v Gaze, a přihrál strategické vítězství Hamásu.
Přijal příměří, zprostředkované egyptskou vládou poděšenou vlivem Íránu v sousední Gaze, které nejenže dodalo Hamásu politickou legitimitu a podkopalo politiku mezinárodního společenství lpící na nevyjednávání s touto fundamentalistickou skupinou, ale také mu umožnilo pokračovat v přezbrojování.
Hamás teď představuje strategickou hrozbu pro izraelské metropole i vojenská zařízení.
Izraelská válka proti Hizballáhu v Libanonu roku 2006, podporovaná USA a celým „umírněným“ arabským táborem, nebyla o nic úspěšnější.
Ve skutečnosti je teď Hizballáh nejen vojensky silnější než kdy dřív – rezoluce Rady bezpečnosti číslo 1701, která vyzývala k jeho odzbrojení, se ukázala jako naprostý nezdar –, nýbrž také politicky robustnější než před válkou.
Hasan Nasralláh, obdivuhodně obratný při splétání všech libanonských politických, náboženských i národnostních vláken, je dnes nesporným pánem Libanonu.
Syrskému patronu Hizballáhu, prezidentu Bašáru al-Asadovi, dalšímu příslušníkovi „osy zla“, se také daří dobře, děkuje za optání.
V politický skon tohoto přítele každého radikálního snažení v regionu – od Hamásu přes Írán až po protizápadní síly v Libanonu – doufal nejen Izrael a USA, ale i Egypt a Saúdská Arábie, země, jež těmto snažením vzdorují.
Asadovi se ovšem zdařilo z vynuceného stažení Sýrie z Libanonu roku 2005 vyjít jako zprostředkovatel, bez něhož nebylo možné sestavit libanonskou vládu ani zvolit prezidenta.
To společně s nepřímými jednáními s Izraelem, která právě probíhají v Turecku – a která, jak Asad ví, vzhledem k politické slabosti izraelského premiéra Ehuda Olmerta a Bushovu postavení prezidenta na konci funkčního období nemohou přinést podstatné výsledky – přispělo k tomu, že Sýrii se otevřely brány Evropy, kde kdysi rovněž bývala vyvrhelem.
Spojené státy, zoufale prahnoucí po obnově svého významu v politice Středního východu, teď navíc radikálně změnily přístup a souhlasily se schůzkou mezi náměstkem amerického ministra zahraničí pro záležitosti Blízkého východu Davidem Welchem a hlavním syrským vyjednavačem s Izraelem Riádem Daúdím.
Úsilí Ameriky přimět Írán k zastavení jeho jaderného programu prostřednictvím neefektivního režimu sankcí není o nic úspěšnější než kterýkoli jiný z jejích záměrů dostat extremisty v regionu do izolace.
Ba USA teď zcela zvrátily svůj postoj, že nebudou s Íránem vyjednávat, dokud nezastaví obohacování uranu.
Účast náměstka amerického ministra zahraničí Williama Burnse na evropském dialogu s Íránem, společně s plány, že do Teheránu budou poprvé od islámské revoluce roku 1979 umístěni američtí diplomaté, představuje zásadní posun americké politiky a také znamení pro Izrael, aby se zdržel vojenského úderu.
Uvíznuvši v Iráku a Afghánistánu, Amerika nemá náladu otevřít třetí frontu proti islámskému světu.
Důsledky izraelského útoku na Írán „by pro nás byly nesmírně stresující,“ varoval předseda Sboru náčelníků štábu Michael Mullen.
Bush se po porážce své ideologicky motivované zahraniční politiky konečně rozhodl, že nebude přehlížet přínosy zaangažování Sýrie a Íránu.
Ať už jsou Syřané v arabské rodině jakkoli izolovaní a jejich íránští spojenci jakkoli sešikovaní k boji, tyto dvě země mají v rukou klíč ke stabilitě Středního východu.
Jsou rozhodujícími aktéry v Libanonu, přísluší jim jistá úloha v pacifikaci Iráku, mohou mít vliv na změnu přístupu mocných a mimořádně destabilizujících nestátních hráčů, jako je Hamás a Hizballáh, a jejich působení na Hamás je rozhodující pro stabilitu palestinské fronty.
Zaangažování Íránu je také jediným způsobem jak odvrátit jadernou apokalypsu v regionu.
Samozřejmě, celkové zklidnění politických pnutí je odrazem krachu další mylné koncepce Bushovy vlády – totiž že „osa zla“ je iracionální koalicí, jejímž jediným zájmem je šířit zlo.
Prosazování radikálních cílů ovšem nutně neznamená, že země jedná iracionálně.
Ani Sýrie, ani Írán – ba ani Severní Korea – netouží být vyvrheli světového společenství a plně si uvědomují hospodářské důsledky izolace.
Jejich politiky nespočívají v pouhém šíření teroru a revoluce, nýbrž v prosazování zájmů, o nichž lze vyjednávat.
Obě země dbají na dodržení mezí politiky destabilizace a zjevně se těší na americkou vládu, která bude více nakloněná dialogu a ochotná zohlednit jejich politické a strategické obavy.
Kdo si přeje druhou studenou válku?
Ruská armáda rozhodně není způsobilá ke globální konfrontaci se Západem.
Nejenže ruská rozvědka nedokázala odhalit chystaný gruzínský útok na Jižní Osetii, ale ruský systém elektronické války a špatně vybavené pozemní jednotky působily jako zastaralé pozůstatky sovětské éry.
Na druhou stranu nemusí být válka přehlídkou moderní zbrojní techniky, aby vyslala do světa silné politické sdělení.
Globální vliv Ameriky se koneckonců snižuje navzdory faktu, že její armáda zůstává i nadále nejdokonalejší vojenskou mašinerií v dějinách.
Demonstrováním, že Spojené státy ztratily monopol na jednostranné použití síly, a napadením amerického spojence – což si nikdy nedovolil dokonce ani Sovětský svaz – Rusko křiklavým způsobem zpochybnilo Pax Americana zrozený z amerického vítězství ve studené válce.
K válce v Gruzii by bývalo nemohlo dojít, kdyby Amerika tak katastrofálně nezpackala svou globální hegemonii.
USA vstoupily do nešťastné války v Iráku, propásly nejednu příležitost zapojit do struktur revoluční režim v Íránu, prosadily nekonečné rozšiřování NATO přímo na prahu Ruska a nadutě ignorovaly ruské protesty proti rozmístění protiraketové obrany ve východní Evropě.
Pod rouškou „války s terorismem“ navíc posilovaly ruské obavy z obklíčení, když vojensky pronikaly do středoasijských zemí, jako jsou Afghánistán, Pákistán, Uzbekistán, Kyrgyzstán, Kazachstán a Tádžikistán.
Ve snaze čelit tomu, co chápe jako nepřátelskou americkou strategii vytváření amerických „Kub“ přímo za humny, tedy Kreml prosazuje spojenectví s Kubou Raúla Castra a Venezuelou Huga Cháveze.
Na Blízkém východě dělá Rusko všechno pro to, aby získalo zpět některé opěrné body z minulosti, a činí tak s cílem vytlačit Ameriku coby jediného globálního aktéra v regionu.
Nedávná návštěva syrského prezidenta Bašára Asada v Moskvě je průhlednou manifestací potenciálu k obnovenému spojenectví.
Rusko dál klade překážky americkým návrhům sankcí vůči Íránu, podepsalo s touto zemí takřka marnotratné energetické kontrakty a chystá se jí prodat vyspělé protivzdušné systémy schopné zmařit možný izraelský nebo americký útok.
Kromě toho Rusové nedávno odepsali velkou část iráckého dluhu a uzavřeli lukrativní smlouvy na těžbu ropy.
Jednou z obětí amerického unilateralismu po studené válce se stalo transatlantické spojenectví.
Americkou touhu rozšiřovat NATO nesdílejí všichni spojenci a Evropa nemá náladu kráčet ve šlépějích impulzivního gruzínského prezidenta a nechat se zatáhnout druhdy sovětskými pobaltskými republikami a Polskem do konfrontace s Rusy.
Vzhledem ke své závislosti na dodávkách ruské energie není Evropa na novou studenou válku připravena a její alternativa k ruské ropě – Írán – není pro změnu stravitelná pro Američany.
Návrat ke strategii studené války zjevně není v zájmu Západu.
Hrozby vyloučením Ruska ze skupiny G8 nebo jeho nevpuštěním do Světové obchodní organizace pouze zvýší jeho pocit izolace, posílí jeho autoritativní sklony a dotlačí ho do role revolučního vzbouřence proti statu quo v bývalé sféře vlivu Sovětského svazu i jinde.
Ruské menšiny na Ukrajině, v pobaltských zemích a v Moldavsku, které stále čekají na „spásu“, představují potenciální spouštěcí mechanismy ruského neoimperialismu.
Jako mocnost zatížená příliš mnoha domácími neduhy a chronickým pocitem nejistoty na svých obrovských a nebezpečně málo osídlených hranicích však ani Rusko nemůže mít na druhé studené válce žádný zájem.
Nehledě na nedávnou dohodu s Čínou o vymezení hranic si Rusko nikdy nemůže být jisté skutečnými záměry Číny coby kolosální mocnosti hladové po surovinách pro svou prudce rostoucí ekonomiku a po životním prostoru pro své početné obyvatelstvo.
Jak ukázala válka na Kavkaze, ani globální ekonomika neskýtá stoprocentní záruku před válkou.
Jedna věc je však podstoupit předem vykalkulované riziko, což Rusové učinili, když správně předpokládali, že Západ nevstoupí kvůli Gruzii do války, a druhá věc je ohrozit kolosální ekonomické zisky z posledních let, což by Rusko učinilo, kdyby přistoupilo na otevřenou konfrontaci se Západem.
Válka v Gruzii ostatně již dnes uvrhla Rusko do nejtěžší finanční krize od faktického bankrotu v roce 1998; za jediný týden byl zaznamenán odliv kapitálu ve výši 17 miliard dolarů.
Moskevská akciová burza ztratila v srpnu 15 procent hodnoty a ruská centrální banka předpovídá pro letošní rok pětadvacetiprocentní pokles zahraničních investic.
Země, kterou USA od skončení studené války přehlížely a ponižovaly, nepotřebuje protizápadní strategii konfrontace, nýbrž integraci do nového globálního uspořádání, které bude respektovat jeho zájmy obrozené velmoci.
Vznikne Blízkovýchodní unie?
Je to působivá představa.
Uspokojování základních potřeb způsobem, který řeší nedostatky a přebytky na regionální bázi, má silnou logiku.
Paralely s rolí uhlí a oceli při vzniku Evropské unie jsou přitom natolik zřejmé, že minulý měsíc vyzval k založení podobné unie i bývalý německý ministr zahraničí Joschka Fischer.
Totéž učinil někdejší český prezident Václav Havel a skupina osvícenců, kteří podporují myšlenku regionální integrace prostřednictvím vody.
Zorganizováním setkání ve Španělsku jsme dali najevo, že i my tento ušlechtilý cíl velmi podporujeme.
Evropské „společenství uhlí a oceli“ však začalo být možné teprve po vyřešení velkých politických konfliktů v Evropě.
Také úspěšný proces regionální integrace na Blízkém východě bude vyžadovat politický rámec, který zajistí stabilitu potřebnou k fungování regionální spolupráce.
Všechny strany potřebují vědět, kde začínají a končí jejich hranice.
Minulé křivdy je třeba odložit stranou, aby regionální řešení problémů nezhatil začarovaný kruh odplat a nepodmíněný reflex upřednostňující okamžitý zisk.
Zde je na místě připomenout zkušenosti s předchozím regionálním úsilím.
V průběhu 90. let se multilaterální skupina pokoušela v rámci blízkovýchodního mírového procesu o regionální koordinaci v oblasti hospodářského rozvoje, životního prostředí, uprchlíků, kontroly zbraní a vody.
Toto úsilí skončilo nezdarem, protože po krachu bilaterálních rozhovorů se ochota podílet se na regionální spolupráci utopila v zoufalství z neúspěšné politiky a také v krvavé realitě druhé intifády.
Navzdory dnešnímu chronickému pesimismu by úsilí o založení blízkovýchodní Vodní a energetické unie spolu s přijetím Arabské mírové iniciativy změnilo myšlení lidí.
Společně by nastartovaly proces vzájemného posilování: politická dohoda by poskytla rámec pro uspokojování vodních a energetických potřeb v regionu a uspokojování těchto základních potřeb efektivním a novátorským způsobem by pozvedlo Arabskou mírovou iniciativu nad úroveň pouhé dohody na papíře.
Vyprahlý trojúhelník tvořený Izraelem, Palestinou a Jordánskem navíc nedokáže uspokojit poptávku těchto zemí po vodě, nebude-li do řešení začleněn jeden další rozměr.
Zpráva Světové banky již konstatovala, že do roku 2020 bude mezi řekou Jordán a Středozemním mořem žít 19 milionů lidí a že k uspokojení jejich poptávky po vodě bude nezbytně nutné zvýšit ekonomickou rentabilitu současných technologií odsolování.
Shodou okolností se minulý měsíc objevily první signály většího zájmu o regionální politický přístup.
Ministr zahraničí Bahrajnu nedávno vyzval k vytvoření regionálního fóra za účasti Izraele, které by řešilo budoucí problémy; jeden někdejší vysoký saúdský představitel se sešel ve Velké Británii se zástupci Izraele a zopakoval potřebu rozsáhlé mírové dohody; a předseda izraelské Strany práce Ehud Barak prohlásil, že možná nastal čas usilovat o souhrnnou mírovou dohodu pro celý region, doprovázenou balíkem ekonomických opatření, poněvadž separátní jednání se Sýrií a Palestinci se mohou ukázat jako bezvýsledná.
Proces pokusů a omylů prostřednictvím bilaterálních přístupů a metod řízení konfliktů zatím navzdory desítky let trvajícímu úsilí vždy skončil zklamáním.
Všechny zahájené ekonomické projekty se rozpadly ve světle přetrvávající okupace.
Problémy jsou příliš složité a nástrahy radikalismu příliš důmyslné, než aby umožňovaly úspěch s využitím nahodilých prostředků.
Blízký východ může ukončit svůj stav permanentní krize pouze za předpokladu vybudování pevných základů míru.
Arabská mírová iniciativa ve spojení s dlouhodobým rozvojem Vodní a energetické unie nabízí nezbytný základ pro naplňování potřeb národů v regionu a zmírňování budoucích konfliktů.
Blízký východ už nemůže být symbolem nezkrotného násilí.
Místo toho se může stát zvěstovatelem nových přístupů v otázkách společných lidských zájmů – vody, energie a politiky.
Obamův Střední východ
Obamův program bere dech.
Mezi jeho body patří vyprostit se z iráckého močálu a sejmout toto břemeno z americké zahraniční politiky, vyřešit kvasící izraelsko-palestinský konflikt, přičemž se Obama chce postavit izraelské „jestřábí“ lobby, dále použít dialog k potlačení jaderných ambicí Íránu a odklonění Sýrie od její radikální agendy, což by zajistilo rozleptání regionální „osy zla“ (Írán-Sýrie-Hizballáh-Hamás), vymanit Libanon ze syrského sevření a naléhat na izraelsko-syrský mír.
A k této změně orientace amerického vojenského snažení si ještě můžeme přidat válku v Afghánistánu.
Rozsah této agendy je třeba vidět na pozadí skličujícího dědictví oblasti.
Celý region prochází nebezpečným procesem „somalizace“, kdy rozrůstající se řetězec nestátních aktérů, zejména radikálních islamistických skupin, téměř všude zpochybňuje myšlenku státu.
To se týká Hizballáhu v Libanonu, Hamásu v Palestině, Mahdího armády Muktady al-Sadra a řady dalších skupin v Iráku, Tálibánu a kmenových válečných náčelníků v Afghánistánu a odštěpeneckých hnutí v Pákistánu, které nedávno povzbudila rezignace Parvíze Mušarafa.
Rýsující se konec dlouhého vládnutí prezidenta Husního Mubáraka v Egyptě by mohl vést ke zdrcujícímu pokusu Muslimského bratrstva získat moc nad Káhirou, kdy by možná Mubárakova nástupce přinutili buď k dohodě o soužití, anebo ke střetu na život a na smrt.
Obama snad brzy zjistí, že jeho harmonogram stažení vojsk z Iráku je nerealistický.
Překotný americký odchod by mohl nakonec způsobit rozpad země na roztříštěné politické entity, z nichž jednu by zřejmě tvořila islámská republika ovládaná Íránem.
Obrození Tálibánu v Afghánistánu vyžaduje mohutnější vojenskou odpověď, ale vzhledem k tomu, že americká armáda se utápí v Iráku a západní spojenci se zdráhají vyslat další jednotky, rozcupování země místními válečnými barony není nemyslitelná představa.
A vzhledem k tomu, že vojenské operace spojenců nahlodávají domácí legitimitu prezidenta Hamída Karzáího, Obama by mohl vzít v úvahu radu francouzského ministra zahraničí Bernarda Kouchnera, který varuje, že odpověď v Afghánistánu musí být víc politická než vojenská.
Co se Íránu týče, Obama bude možná nucen couvnout ke strategii vojenského nátlaku dřív, než mu bude milé.
Jak prokázal zdlouhavý dialog vedený zvláštním zástupcem Evropské unie Javierem Solanou jménem stálých členů Rady bezpečnosti a Německa, Írán nemá v úmyslu se od svého směřování k jadernému statusu odchýlit.
Nepodaří-li se Obamovi dosáhnout nesnadné shody s Ruskem – což by vyžadovalo revizi strategických dohod z doby po skončení studené války – naděje na uvalení režimu přísných sankcí na Írán jsou chatrné.
Nelze vyloučit noční můru závodů v jaderném zbrojení na Středním východě, kdy regionální sunnitští rivalové Íránu – Saúdská Arábie, Egypt a další – znásobí své snahy o dosažení jaderného postavení.
Obama na Středním východě čelí téměř nesplnitelnému úkolu napravit dějinné a politické potíže.
Přitom zdědí Ameriku, která už není nezpochybnitelnou hegemonií a společně se svými spojenci vězí v nejvážnější hospodářské krizi od roku 1929.
Spojené státy, zápasící s krizí, která otřásá základy kapitalismu a amerického životního stylu, a obtěžkané státním dluhem ve výši 10 bilionů dolarů a rozpočtovým deficitem ve výši jednoho bilionu dolarů, budou muset sáhnout po realistické zahraniční politice, která se odkloní od nadutého přezírání dějin, tradice a náboženství, jež charakterizovalo Bushovu vládu.
Obamův nástup do prezidentského úřadu USA představuje v historii Ameriky revoluční milník a neměli bychom dovolit, aby padl za oběť přehnaným očekáváním.
Jeho idealismus je třeba mírnit mezemi americké moci.
Úkolem jeho zahraniční politiky není změnit Střední východ – to je dlouhodobým úkolem národů v regionu –, nýbrž napravit pošramocenou pověst Ameriky v muslimském světě.
K dosažení tohoto cíle je zapotřebí vyřešit arabsko-izraelský konflikt, zejména palestinskou otázku.
To je opravdová rána, skrze niž pronikají nákazy do celé zahraniční politiky USA, zejména co se týče postavení Ameriky v arabském a muslimském světě.
Během své červencové návštěvy regionu se Obama zavázal, že se izraelsko-palestinskému konfliktu bude věnovat „od první minuty, až budu uveden do úřadu“.
S dodržením tohoto závazku nesmí ztrácet čas.
Na rozdíl od neřešitelné šlamastyky, již zdědí na širším Středním východě, je už cesta k úplnému řešení arabsko-izraelského sporu vydlážděná a nebude nutné znovu objevovat už objevené.
Bude zapotřebí vůdcovské schopnosti a odhodlanosti a Obamova kampaň pod heslem „Yes, we can“ (Ano, můžeme) dokázala, že má obojí.
Bezradné pohledy ke Gaze
Hamás jako vládu je třeba posuzovat podle schopnosti zajistit obyvatelům Gazy bezpečnost a slušné vedení, ovšem Hamás jako hnutí se nedokáže zpronevěřit svému pevnému závazku bojovat s izraelským okupantem do poslední kapky krve.
Hamás koneckonců nebyl zvolen proto, aby uzavřel mír s Izraelem nebo zlepšil vztahy se Spojenými státy.
Jakkoliv mohou být některé sporadické známky posunu k politickému realismu povzbudivé, bezprostřední agenda Hamásu nezahrnuje zradu vlastního raison d’être přihlášením se k mírovému procesu z Annapolisu vedenému Spojenými státy.
Ofenzíva Hamásu není pokusem vtáhnout Izrael do nákladné invaze, která by mohla otřást jeho režimem.
Jde spíše o krok vedený s cílem nastolit rovnováhu hrozeb založenou na udržování konfliktu nízké intenzity i v případě, že se obě strany dohodnou na novém klidu zbraní.
Dnes stále arogantnější a mimořádně dobře vyzbrojený Hamás očekává, že tento klid zbraní bude dohodnut pouze výměnou za nové ústupky ze strany Izraele i Egypta.
Patří mezi ně otevření hranic Gazy včetně Egypťany kontrolovaného přechodu v Rafáhu, propuštění členů Hamásu zadržovaných v Egyptě, pozastavení izraelských operací proti aktivistům Hamásu na západním břehu Jordánu a právo reagovat na jakékoliv domnělé porušení příměří Izraelem.
Balancování na pokraji války je však ze strany Hamásu nebezpečné, poněvadž konflikt nízké intenzity může snadno přerůst v otevřené vzplanutí, pokud si jeho rakety vyžádají na izraelské straně politicky neudržitelný počet obětí.
Nejvyšší izraelští představitelé již ostatně schválili armádní plány invaze do Gazy, přičemž její načasování a odůvodnění zůstaly otevřené.
Hamás si hraje s ohněm i na egyptské straně, když povýšeně přerušil Egyptem vedený proces usmíření s OOP Mahmúda Abbáse a zavázal se překazit egyptskou a saúdskou iniciativu za prodloužení funkčního období prezidenta Abbáse do roku 2010.
Místo toho dal Hamás najevo, že jakmile Abbásovo funkční období 9. ledna oficiálně vyprší, má v úmyslu jmenovat prezidentem Palestiny dosavadního předsedu palestinského parlamentu – člena Hamásu, jenž momentálně sedí v izraelském vězení.
Radikalismus Hamásu nepostrádá politický cíl – pohřbít vše, co zbylo z řešení založeného na existenci dvou států.
Skrovné výsledky mírového procesu z Osla pokládá Hamás za potvrzení svého neměnného názoru, že dohody z Osla byly od počátku odsouzeny k zániku a že Izrael a Spojené státy nikdy neměly v úmyslu respektovat minimální požadavky palestinského národnostního cítění.
Hamás nikdy nebyl lhostejný ke každodenním politickým kalkulacím, avšak zároveň se jimi nenechá omezovat.
Jako veskrze náboženské hnutí, podle kterého patří budoucnost islámu, chápe své počínání jako součást dlouhodobého ozbrojeného boje za osvobození celé Palestiny.
Ani politika na pokraji války není z hlediska tohoto hnutí veskrze iracionální, poněvadž jedním z důsledků nezdařeného pokusu Izraele zničit v roce 2006 Hizballáh je skutečnost, že vůbec poprvé v dějinách této země prosazuje vojenské vedení zdrženlivý přístup a aktivně vystupuje proti radikálnějším opatřením navrhovaným na jednáních kabinetu.
Izraelská zdráhavost podniknout invazi do Gazy pramení ze střízlivé analýzy smysluplnosti takového kroku.
Ministr obrany Ehud Barak, jenž je zároveň lídrem Strany práce, je možná připraven zaplatit v předvolebním období vysokou politickou cenu přijetím třeba i nového klidu zbraní, který bude Hamás příležitostně porušovat.
Invaze do tak malého a hustě obydleného územního pásu, kde Hamás systematicky používá civilisty jako lidské štíty, nutně vystaví izraelskou armádu obviněním z válečných zločinů.
Jakkoliv může být izraelská akce oprávněná a jakkoliv bude mezinárodní společenství kritické vůči utiskovatelskému režimu Hamásu, nepotrvá dlouho a obsáhlé zpravodajství o obětech mezi civilisty posadí na lavici obžalovaných světového veřejného mínění Izrael, nikoliv Hamás.
Opětovná okupace Gazy by navíc přinutila Izrael znovu přijmout plnou a výlučnou zodpovědnost za 1,5 milionu Palestinců, kteří jsou nyní pod kontrolou Hamásu.
I kdyby však byl Izrael připraven zaplatit cenu ostrého mezinárodního odsouzení, není zřejmé, co úspěch v podobné válce skutečně znamená.
Je svržení režimu Hamásu reálnou možností?
Vláda Ismáíla Haníji by se mohla zhroutit, avšak Hamás by zůstal silnou a vskutku palestinskou organizací, kolem níž by se obyvatelstvo dozajista srotilo.
A i v případě obnovené okupace a přítomnosti izraelských obrněných divizí v pásmu Gazy by se rakety Kassám stále daly odpalovat – což by bylo pro okupanta největší ponížení.
A konečně je nutno říci, že jakmile zbytky mírového procesu dostanou smrtelnou ránu a hřbitovy v Izraeli a ve zničené Gaze se znovu zaplní čerstvými oběťmi, bude se chtít Izrael stáhnout a nezbude mu než jednat o dalším příměří… s tímtéž Hamásem.
Nebezpečné evropské banality
Neschopnost Evropy napomoci k řešení arabsko-izraelského konfliktu nepramení z jejích postojů ke klíčovým otázkám, které se jen mikroskopicky liší od postojů Spojených států.
Zdá se, že její nemohoucnost vyvěrá spíše z jejího přístupu k židovskému státu.
V podstatě jde o to, že v kolektivním vědomí Židů a Evropanů je zakořeněna dialektika přitažlivosti a odpudivosti.
Nutno přiznat, že Evropa je skutečně „la patrie de la memoire“, „trýznivou a trýzněnou vzpomínkou“, jak v roce 1946 prohlásil Denis de Rougemont.
Starý kontinent trpí dvěma komplexy výčitek, které mají mnoho společného s Izraelem: komplexem koloniálním a židovským.
Palestinská tragédie se této nezhojené evropské rány přímo dotýká.
Izrael jako stát se zrodil z nejhlubší krize evropského svědomí.
Pro Evropany měl být vznik Izraele kompenzací za hříchy spáchané na židovském národu.
Cena, kterou za to údajně zaplatili Palestinci, se však dotkla dalšího neuralgického bodu v mysli Evropanů.
Evropa musela zakusit strašlivé náboženské války, dvě války světové a více než jednu genocidu, než vyřešila své endemické spory o hranice a národnostní určení.
Její koloniální minulost napsala v dějinách lidstva hrůzostrašné kapitoly.
A nyní táž Evropa vyvolává v Izraelcích nejen pocit, že je lhostejná k jejich existenciálním těžkostem, ale i pocit, že Izrael ve skutečnosti nebojuje navzdory obrovské nepřízni osudu o vlastní přežití, ale spíše páchá zločiny v evropském stylu.
Izrael jakožto teritoriální odpověď na odvěké židovské obavy má sklon rozhodovat se pouze na základě nejhorších scénářů.
Izraelští kritici v Evropě se dopouštějí vskutku lehkovážné banalizace, když přirovnávají nedávný konflikt v Gaze nebo bitvu v Džanínu v roce 2002 – s 58 oběťmi mezi palestinskými bojovníky (Izrael tehdy ztratil 25 vojáků) – k Osvětimi, továrně na smrt, kde bylo denně zmasakrováno 30 000 Židů.
Izrael by se však neměl radovat, že je tak vzdálený od Evropy, protože evropský postoj přitažený za vlasy není; nelze dopustit, aby svět dlouho fungoval mimo rámec rozumné mezinárodní soustavy pravidel a zákonů.
Nová turecká mise
Zápal ministerského předsedy Recepa Tayyipa Erdogana ve snaze nahradit jako hlavní regionální mediátor Egypt a jeho tirády proti chování Izraele v�Gaze působí na mnoho lidí jako úsilí o oživení úlohy Turecka z�osmanských dob coby garanta regionálního míru a bezpečnosti.
Jeho renomé v�této roli na Středním východě není vůbec zanedbatelné.
Turecko je skutečná regionální supervelmoc a disponuje jednou z největších armád na světě.
Zároveň je to jediná muslimská země, která se íránských jaderných ambicí neobává o nic méně než Izrael, a přece dokáže s�Íránem udržovat vynikající ekonomické i politické vztahy, bez ohledu na nevoli Ameriky.
Jistěže, Sýrie je také spojencem Íránu, leč žádná země v�regionu vůči němu nemá takové páky, jaké třímá Turecko.
A diplomatický vliv Turecka v�regionu se odráží i v�nedávno podepsané smlouvě o přátelství se Saúdskou Arábií, přičemž si ovšem země udržuje výborné vztahy s�Pákistánem i Irákem.
Hlavními faktory turecké změny směřování jsou zarputilé evropské přezírání tureckých pokusů o vstup do Evropské unie, vzestup protizápadních lidových nálad v�důsledku irácké války a napjaté vztahy s�USA, vycházející zčásti z�chystaného zákona o arménské genocidě.
Probíhá revize civilizačních snah, jež Atatürkova revoluce směřovala dovnitř země v�zájmu odklonu od arabského a muslimského světa.
Turecko Erdoganovy dominantní Strany spravedlnosti a rozvoje (AKP) budí dojem, že usiluje o novou mission

civilisatrice , přičemž jejími alternativními horizonty budou Střední východ a bývalé sovětské republiky.
Nesnadnou výzvou pro Turecko je zajistit si nově nalezenou regionální roli, aniž by zradilo Atatürkův demokratický odkaz.
Turecká demokracie a sekulární hodnoty se významně zkvalitnily dialogem země s�Evropou a jejími americkými vazbami. Turecko může být pro státy Středního východu vzorem, pokud při prosazování svých regionálních strategických a ekonomických zájmů odolá autoritářskému pokušení a bude nadále dokládat, že islám je plně slučitelný s�demokracií.
Dlouho opožděné poselství pro Izrael tkví v�tom, že jeho budoucnost na Středním východě nespočívá ve strategických spojenectvích s�nearabskými regionálními mocnostmi, nýbrž v�dosažení smíru s arabským světem.
V�60.�letech minulého století fatalistický pesimismus Davida Ben-Guriona ohledně možnosti dosáhnout vůbec někdy mírového urovnání s�arabskými zeměmi vedl ke zformování „Aliance periferie“ s�nearabskými státy na vnějším okraji Středního východu – Íránem, Etiopií a Tureckem (snil také o tom, že by se součástí aliance stala komunita libanonských maronitů).
Ani jedna z�těchto zemí neměla s�Izraelem žádné konkrétní roztržky a všechny měly různou měrou napjaté vztahy se svými arabskými sousedy.
Izraelská vazba byla pro tyto země obzvlášť přitažlivá díky kombinaci mýtu o vojenské síle Izraele, jeho důvtipu v�oblastech ekonomiky a zemědělství a zveličeném vnímání jeho jedinečné schopnosti vyvíjet nátlak na americkou politiku a ovlivňovat ji.
„Aliance periferie“ byla nápaditým pokusem uniknout důsledkům arabsko-izraelského konfliktu.
Odrážela touhu židovského státu uvolnit své tvůrčí energie v�ekonomických a sociálních oblastech, neboť vytvářela nezávislou, vynalézavou zahraniční politiku, která se nevázala k�ochromujícím omezením arabsko-izraelského konfliktu ani jimi nebyla podmíněna.
Bezpečnosti, již toto uspořádání mělo přinést, však nikdy nebylo možné dosáhnout; ústřední význam arabsko-izraelského konfliktu nelze rozředit. Schopnost Arabů vyvíjet na Izrael setrvalý tlak a udržet pozornost světového mínění upřenou na strádání Palestinců proměnila úsilí Izraele vyhnout se důsledkům konfliktu buď pravidelnými válkami, anebo alternativními regionálními aliancemi v�marné snažení.
Po islámské revoluci v�Íránu, změnách v�Etiopii po skončení vlády Haile Selassieho, pádu maronitského Libanonu a převzetí země Hizballáhem zůstalo Turecko jako poslední zbývající člen izraelské Aliance periferie.
Mocné vojenské síly Turecka si sice mohou přát zachování úzkých vztahů s�Izraelem, ale všelidově ukotvená proměna priorit turecké zahraniční politiky a vážná dilemata identity, jimž turecký národ čelí, nesou jednoznačné poselství, že toto spojenectví už nemůže sloužit jako alternativa k�míru s�arabským světem.
Od nynějška už může být jedině doplňkem takového míru.
Větší téma v Súdánu
CPA ukončila nejdelší africkou občanskou válku, která po sobě zanechala přes dva miliony mrtvých.
Tato dohoda nejenže obsahuje kritéria, která by měla vést k sebeurčení súdánského jihu, ale podrobně popisuje také demokratizační proces v samotném Súdánu.
Ostatně právě represivní povaha chartúmského režimu je jádrem mnoha konfliktů, které zemi rozpoltily.
Bude-li vláda v Chartúmu pokračovat v podrývání reformního procesu a maření referenda o sebeurčení, které je jihu přislíbeno na leden 2011, velmi vážně hrozí návrat plně rozvinuté občanské války s katastrofálními důsledky pro súdánské národy a celý region.
Odhodlání súdánské vlády plnit CPA je odjakživa pochybné.
Ostatně od konce občanské války v roce 2005 se Súdánská lidově osvobozenecká armáda (SLOA) na jihu musí často střetat s milicemi, které fungují jako prodloužená ruka vlády.
Súdánské bezpečnostní složky navíc nadále vyzbrojují arabské kmeny usazené kolem severo-jižní hranice s cílem destabilizovat převážně křesťanský jih.
Neměli bychom připustit, aby se zatykač na al-Bašíra stal popudem k dalším pokusům jeho vlády sabotovat CPA a křehký proces vedoucí k referendu v roce 2011.
S ohledem na zachování úsilí o dosažení míru v Súdánu by se rovněž neměla vrátit mezinárodní nedbalost, která umožnila, aby dárfúrská genocida zůstala bez trestu.
Směřování jihu k nezávislosti nabralo na obrátkách kvůli neschopnosti severu zajistit reformou a volbami, aby byla jednota přitažlivá, jak stanovuje CPA.
Druhým faktorem, který rozdělení země žene vpřed je, že SLOA nezachovává dostatečnou věrnost ideologii Nového Súdánu svého zakladatele Johna Garanga, který CPA dojednal a v roce 2005 zemřel při letecké havárii.
Garang bojoval za jednotný, sekulární a demokratický Súdán, vznešený sen, jehož uskutečnění rozhodně není záměrem islamistického režimu v Chartúmu.
Sebeurčení jihu se tak stalo prakticky jediným východiskem z dilematu země, které je plně v souladu s mírovou dohodou z roku 2005.
Jelikož sever je schopen, ale ne politicky ochoten CPA realizovat a jih je zase ochoten, ale nikoli schopen, vyhlídky na mír by mohla zhatit přetrvávající nezainteresovanost mezinárodního společenství.
Vládu Jižního Súdánu sužují vážná finanční omezení, kvůli nerealistickým předpokladům ohledně ropných výnosů.
V důsledku toho je vážně narušena její schopnost zajišťovat služby – a vojenský potenciál, jímž by kontrovala manévrům chartúmské vlády zaměřeným proti mírové dohodě.
Vytvářet podmínky potřebné k realizaci CPA jsou podle všeho odhodlané pouze Spojené státy.
Prezident George W. Bush, který v Bílém domě dvakrát přijal jihosúdánského prezidenta Salvu Kiira, schválil v roce 2006 program transformace SLOA v profesionální armádu.
Před časem zase čelní američtí kongresmani před prezidentem Barackem Obamou důrazně poukázali na nezbytnost rozhodného úsilí, které zajistí realizaci CPA.
Doporučení představená nedávno před senátním Výborem pro zahraniční vztahy přednesly návrh na poskytnutí bezpečnostních záruk Jižnímu Súdánu, které by odrazovaly od oživení občanské války.
Finanční pomoc je samozřejmě nezbytná, ale politický závazek mezinárodního společenství je neméně důležitý.
Přestože například Mise OSN v Súdánu má dohlížet na realizaci CPA, její pozornost si prakticky uzurpoval Dárfúr.
Navíc ať už probíhá jakýkoli monitoring, zřídkakdy následují nějaké činy.
Odštěpení jihosúdánského křesťanského státu od muslimské země, významného člena Arabské ligy, by mělo dalekosáhlé strategické důsledky.
Čína, blízký spojenec vlády v Chartúmu, teď pečlivě zvažuje své ropné zájmy a strategické záměry na jihu.
Do Džuby, jihosúdánského hlavního města, přijela nedávno vysoce postavená ruská delegace s deklarovaným cílem „hrát na africkém kontinentu aktivnější roli“.
Japonsko, významný spotřebitel ropy ze Středního východu, zase nedávno do Tokia pozvalo prezidenta Kiira.
V této diplomatické aktivitě bohužel chybí Evropská unie.
Mezinárodní právo a stíhání válečných zločinců jsou pro civilizovaný světový řád významné, leč nejsou náhražkou aktivní finanční a politické angažovanosti na podporu mezinárodně legitimní a naléhavě potřebné mírové dohody, jako je třeba právě CPA v Súdánu.
Nejtěžší rozhodnutí Obamu teprve čekají
Zejména v Obamově domácí politice – charakterizované posunem k sociálně-demokratičtější daňové soustavě a všeobecné zdravotní péči – je možná ideologický drajv nového prezidenta nejlépe patrný.
Důraz na snižování sociálních nerovností se však příliš neslučuje s hluboce individualistickým étosem Ameriky a snaha „poevropštit“ podstatu společenské smlouvy mezi státem a jeho občany by mohla narazit na ústavní principy amerického systému.
Pokud jde o záchranu kolabující americké finanční soustavy, chová se Obama mnohem více intervencionisticky než kterákoliv evropská vláda.
Škobrtavé české předsednictví EU vyjádřilo projednou celoevropský konsensus, když označilo Obamův astronomický finanční stimul za „cestu do pekel“.
Bezpříkladná exploze amerického fiskálního deficitu zvyšuje riziko vysoké inflace v budoucnu – což je přesně scénář, jemuž se Evropané chtějí za každou cenu vyhnout.
Obamova zahraničně-politická agenda není o nic méně smělá než jeho domácí počínání.
Po osmi letech amerického unilateralismu, který za sebou zanechal rozbitou transatlantickou alianci, resuscitoval strašáka studené války s Ruskem a připustil sklouznutí Blízkého východu do zkázonosné politiky, je Obamova injekce nového myšlení do endemických problémů mimořádně vítaná.
Jednotící zásadou zahraniční politiky nového prezidenta je zásada nemít principiální ideologické směrnice.
Jeho přístup k mezinárodním otázkám je v podstatě pragmatický a na rozdíl od svého předchůdce se sklonem k mocenské politice se Obama zavázal, že vždy nejprve vyčerpá diplomatické prostředky.
Obama by si však brzy mohl uvědomit, že také většina jeho předchůdců zpočátku věřila v mezinárodní spolupráci, než je vývoj událostí přinutil uchýlit se zpět ke strategii konfrontace.
Dokonce ani George W. Bush nejevil oddanost jakékoliv konkrétní zahraničně-politické doktríně, dokud ho teroristické útoky z 11. září 2001 nepřiměly rozpoutat špatně koncipovanou „globální válku proti teroru“.
Skutečná zkouška Obamovy strategie dialogu a spolupráce přijde až ve chvíli, kdy tato strategie selže a bude třeba činit tvrdá rozhodnutí.
Vyspravení starých aliancí je životně důležité nejen v zájmu uplatňování americké moci, ale i v zájmu posílení Evropy coby globálního hráče.
Evropští spojenci Ameriky se ovšem postarali o Obamův první nezdar.
Během jeho nedávné cesty po Evropě mu sice na každém rohu tleskali, ale domů ho poslali téměř s prázdnýma rukama, když se postavili proti myšlence koordinovaného fiskálního stimulu a po letech kázání multilateralismu odmítli také jeho volání po větším počtu evropských vojáků v Afghánistánu.
Pro mnoho lidí v Evropě bylo snazší žít proti Bushovi než přinášet oběti s  Obamou.
Obama také stiskl tlačítko „reset“ s Ruskem a naznačil, že by mohl uložit k ledu Bushův plán na rozmístění systému protiraketové obrany v České republice a Polsku.
Panovalo očekávání, že se Rusko připojí ke Spojeným státům při vyvíjení tlaku na Írán, aby se vzdal svých jaderných ambicí.
To se však zatím nestalo.
Stejně tak se Severní Korea nenechala ohromit Obamovým varováním, že by Spojené státy mohly sestřelit její raketu, bude-li se Pchjongjang zpěčovat Organizaci spojených národů a přistoupí k jejímu odpálení.
Kim Čong-il se ukryl za ochranný štít Číny, raketu odpálil a USA od akce upustily.
Také Írán je frontou, kde by mohl být Obama nucen uvědomit si meze svého smířlivého přístupu.
Prezident se zřekl dlouholetého amerického požadavku, aby Írán zastavil obohacování uranu, což byla podmínka zahájení vyjednávání, a „odpískal“ jakoukoliv myšlenku na změnu režimu.
Íránci jsou však nejprohnanější vyjednavači, na jaké lze narazit, a postarají se, aby jejich jaderný program pokračoval rychleji než jednání.
Pokud k tomu dojde, co pak?
Dále není zřejmé, co má Obama skutečně na mysli, když tvrdí, že uznává „právoplatné místo Íránu ve společenství národů“.
Pokud to znamená zvláštní status na úkor dalších blízkovýchodních mocností, jako jsou Egypt nebo státy Perského zálivu, mohl by Obama narazit na silný odpor tradičních spojenců Ameriky v regionu.
Je správné a osvěžující, že dal Obama najevo, že Spojené státy touží vést, nikoliv dominovat.
I prosazování skromnosti a realismu však vyžaduje silné aliance s partnery, kteří jsou připraveni k obětem.
Stejně tak se staří nepřátelé a konkurenti typu Ruska a Číny nevzdají ochotně výhod spojených s mařením amerických plánů.
Teprve až tato fakta vyjdou jasně najevo a až znovu selžou některá otřepaná zahraničně-politická paradigmata, například fetiš vyřešení izraelsko-palestinského konfliktu založením dvou států, bude třeba činit skutečná rozhodnutí.
Sbohem, (slavná) armádo
Rumsfeldovo dogma vojenské „transformace“ – technologického vylepšení vojenských kapacit tak, aby umožňovalo rozhodující vítězství s nasazením menšího počtu vojáků – v Iráku křiklavě selhalo.
Stejně tak nedokázal Izrael navzdory drtivé technologické převaze porazit v Libanonu Hizballáh.
Za 33 dní dopadlo na severní Izrael více raket a střel než na Velkou Británii za celou druhou světovou válku.
Izraelci tedy dnes musí počítat se zbrusu novým fenoménem: asymetrickou entitou zvanou Hizballáh, jejíž palebná síla je srovnatelná se státem.
Urputná debata o tom, zda zvýšit nasazení amerických pozemních sil v Iráku, proto neřeší podstatu věci.
Ani sovětská zkušenost v Afghánistánu v 80. letech, ani dnešní zkušenost NATO neospravedlňují tvrzení, že počet vojáků je tím, na čem na moderním bojišti záleží nejvíce.
Neexistují-li geostrategické vojenské frontové linie, jak tomu bylo v Kosovu, v Afghánistánu i v Iráku, pak se masa nerovná vítězství.
Představa slavného vojenského myslitele Carla von Clausewitze, podle níž jsou „těžištěm“ války rozhodující bitvy, se jednoduše netýká konfliktů, které žádné viditelné „těžiště“ nemají.
Zatímco války od dob Hannibalovy porážky Římanů v roce 216 před Kristem až po válku v Perském zálivu v roce 1991 toto těžiště měly, takže se nepřítel dal srazit na kolena mohutnou koncentrací sil, dnes se „průmyslové“ mezistátní války tohoto druhu staly historickým přežitkem.
Většina států dnes leží v hranicích, jež jsou všeobecně uznávány jako legitimní, a v dobách války se státy ve stále větší míře řídí mezinárodními normami chování.
Povinnost států dodržovat pravidla humánního chování, zatímco jejich nepřátelé mohou bez zábran dodávat válce barbarský charakter, je ostatně důvodem, proč jsou asymetrické války obzvláště neřešitelné.
V éře globálních médií a mezinárodních tribunálů pro válečné zločiny se navíc kritéria nasazení vojenské síly určitým státem stala spletitějšími než kdykoliv dříve.
K válčení mezi státy může dodnes docházet tam, kde lze nalézt strategické frontové linie, jakými jsou například hranice mezi Izraelem a Sýrií, hranice mezi Indií a Pákistánem nebo hranice rozdělující obě Koreje.
V takových případech může válka stále sloužit jako prostředek vyřešení konfliktu, jak v roce 1973 ukázali Egypťané.
Také Sýrie by mohla cítit pokušení zahájit ofenzívu proti Izraeli s cílem prolomit bezvýchodnou situaci ohledně budoucnosti Golanských výšin.
V případě Kašmíru by se však asymetrický konflikt, který v současné době vedou zástupné a teroristické skupiny, nemusel zvrhnout v otevřenou válku právě proto, že Indie i Pákistán disponují vzájemným jaderným odstrašením.
Tato měnící se povaha bojiště v podstatě znamená, že se válka coby rozhodná událost v mezinárodním konfliktu přežila.
A tak například konvenční válka v Kosovu trvala dva měsíce a posloužila jen k vyvolání šestiletého asymetrického konfliktu.
Podobně i třítýdenní americká operace „šok a hrůza“ provedená v roce 2003 v Iráku sice skončila „vítězstvím“, ale zároveň pro okupanty i obyčejné Iráčany otevřela brány pekel.
A šest měsíců po nemilosrdném bombardování jižního Libanonu je Hizballáh stejně silný jako dříve.
Ostatně ani návrat Talibanu do Afghánistánu šest let po jeho svržení se dnes nezdá nikterak nereálný.
Teprve několik po sobě jdoucích válek odhalí slabiny okupanta, neboť jeho neustálé posilování zvyšuje počet cílů pro povstalce, a to mnohem rychleji, než se okupant dokáže přizpůsobovat měnícímu se bojišti.
Britové připouštějí, že se iráčtí povstalci za pouhé tři roky vyrovnali s technologickou převahou nepřítele takovým způsobem, jakým se to IRA v Severním Irsku nepodařilo za 30 let.
Válka v Iráku i izraelské války s Hamásem a Hizballáhem ukazují hranice toho, čeho lze dosáhnout vojenskou silou, a současně ospravedlňují diplomacii a mírové řešení konfliktů.
Pokud jde o přístup ke složitým politickým a kulturním střetům, je vytváření mezinárodních i regionálních aliancí kolem legitimního cíle důležitější než prostá vojenská kapacita.
Zároveň by však bylo nebezpečně naivní věřit, že používání síly a schopnost zastrašení jsou zbytečné.
Cíle nasazení síly je ovšem potřeba spojit s pochopením, že v dnešních asymetrických konfliktech se již vítězství nedosahuje na bitevním poli.
Trvalé výsledky přinese jen lépe informovaná zahraniční politika, která dokáže řešit skutečné obavy civilizací zmítaných krizemi.
Obamova doktrína a Afrika
Místo toho se Obamova administrativa řídí relativistickým politickým realismem, který předpokládá úctu ke kulturním a náboženským odlišnostem.
Jeho ministryně zahraničí Hillary Clintonová podtrhla tuto tendenci během své první návštěvy v Číně, kde vyslala nezaměnitelné sdělení, že pořádek a stabilita mají přednost před svobodou a lidskými právy.
Ale co Afrika, zapomenutý světadíl, který v Obamově hektické agendě nápadně chybí?
Odolnost místní politické kultury i strategické imperativy se v Africe sbíhají a definují meze schopnosti Západu vnucovat okolí své hodnoty.
Dva týdny před Obamovým káhirským projevem navštívila delegace Rady bezpečnosti Organizace spojených národů čtyři africké země, aby dala najevo obavy ze vzestupu protiústavních změn na tomto kontinentu.
Afrika skutečně nabízí neradostný obrázek – některé země se v důsledku autokracie a stagnace doslova obracejí v prach.
Nově se rýsující Obamova doktrína nicméně naznačuje, že „samotné volby skutečnou demokracii nedělají“ a že jakýkoliv unáhlený krok směrem k demokracii zákonitě vytvoří chaos, jak tomu bylo v případě arabského světa.
Ani postautoritativní vládci v Africe navíc nemusí nutně respektovat lidská práva a zásady slušného vládnutí.
Přístup Západu k demokracii ve třetím světě byl vždy nevyzpytatelný.
Počátkem 90. let Západ tleskal vojenskému převratu v Alžírsku, který měl potlačit demokratický zrod islamistického režimu, a současně vesele obchoduje s autoritativními režimy po celém arabském světě.
Obvykle však přitom bývá normou jeho veřejná posedlost vnějšími znaky demokracie.
Vezměme si například Guineu.
Po mnoha letech chaosu uskutečnili nižší důstojníci vedení kapitánem Moussou Dadisem Camarou v prosinci 2008 široce podporované a pokojné převzetí moci.
Evropská unie i Spojené státy okamžitě reagovaly tím, že pohrozily vládnoucí juntě úplným přerušením pomoci, nebude-li obnoven ústavní pořádek a neproběhnou-li volby.
Prezident Camara sice nakonec podlehl tlaku a vypsal na nadcházející podzim volby, avšak i on měl kus pravdy, když tvrdil, že nejprve musí v zemi zajistit stabilitu, aby se volby nestaly pouhou předehrou k občanským nepokojům.
Případ sousední Guineje-Bissau, kde před všeobecnými volbami došlo ke krveprolití, by měl sloužit jako varování.
Proč by však měl Západ trvat na konání voleb v zemi, v níž od roku 1984 vládl jím podporovaný diktátor Lansana Conté, který se sám dostal k moci po vojenském převratu?
Conté sice dodržoval ústavu a vypisoval volby, avšak to z něj ještě nedělalo demokratického vládce a kromě toho se mu nepodařilo vyvést zemi z otřesné zaostalosti, ačkoliv má Guinea obrovský potenciál k hospodářskému rozvoji.
Problémem Afriky je efektivní vláda, nikoliv volby a vzletné ústavy.
Nejvyšší představitelé států by měli být spíše podněcováni, aby se zapojili do budování demokracie zdola, vytvořili poctivou policii a soudnictví a umožnili rozkvět občanských organizací.
Vycvičení policistů tak, aby zajišťovali právo a pořádek a neuchylovali se přitom k násilí, není o nic méně důležité než volby.
Ústavy a volby v afrických zemích nikdy nebyly pojistkou proti tyranii a porušování lidských práv – diktatury v Zimbabwe a Gabunu mají obojí.
Camarova zkouška – a koneckonců i zkouška většiny afrických vládců – spočívá v ochraně civilistů a jejich majetku, v zavedení práva a pořádku bez utiskujících opatření a v boji proti korupci.
Camara je nesmírně citlivý na mezinárodní tlak a od organizace Human Rights Watch si nedávno vysloužil chválu za svou „velmi důležitou snahu“ uvědomit si ničivou moc korupce a obchodu s drogami a zahájit oficiální tažení proti oběma těmto zlům.
Pořádek a stabilita jsou tím, co navzdory absenci ústavních práv legitimizuje státy jako Libye a Tunisko v očích mezinárodního společenství.
Aby Camara obnovil důvěru mezinárodní podnikatelské komunity a světových těžebních gigantů, které v nedávných letech rozezlilo nucené přehodnocování již uzavřených smluv s vládami v Kongu, Mongolsku a Guineji, moudře také stáhl svou hrozbu, že přehodnotí již vydané těžební licence v zemi.
Západ má pravdu, když trvá na normách slušného vládnutí, ale pokud automaticky podmiňuje pomoc volbami, riskuje ztrátu schopnosti ovlivňovat dění v Africe.
Čína totiž využívá své kolosální finanční palebné síly k rozšiřování strategických pozic na kontinentu, aniž podmiňuje pomoc a investice „otravnými“ žádostmi o dobré vládnutí.
V rámci usilovné snahy zachovat si významné slovo při stanovování cen železa a bauxitu, jichž je Guinea významným světovým producentem, si Čína zajistila vřelý přístup afrických činitelů, které už unavuje poučování ze strany Západu.
Západní bojovníci za lidská práva jistě neponesou lehce, pokud v zemích jako Guinea bude nakonec cvičit policisty Čína.
I bez velké fantazie si lze snadno představit, jaké normy asi Číňané vštěpují tisícovce policistů a soudců ve Střední Asii, které v současné době školí.
Obama jistě chápe, že taková pomoc od autoritářského státu je vážným ohrožením geostrategických zájmů Západu včetně boje proti obchodu s drogami (Guinea se stala tranzitním místem na drogové trase z Jižní Ameriky do Evropy).
Kromě toho podkopává příležitost položit základy skutečných demokratických reforem na celém kontinentu.
Má se Izrael přiznat k jaderné bombě?
Nedávná výzva náměstkyně americké ministryně zahraničí Rose Gottemoellerové, aby se Izrael připojil ke Smlouvě o nešíření jaderných zbraní (NPT), podle níž by musel deklarovat svůj jaderný arzenál a poté se ho vzdát, vyvolala obavy, že americký diplomatický deštník nad jaderným statusem Izraele spěje ke konci.
Z pohledu Izraelců to vypadá, že pokud jde o jaderné zbraně, budou USA ke všem státům přistupovat stejně.
Izrael se zejména obává, že Obama by mohl být ochoten řešit jaderné ambice Íránu tím, že položí rovnítko mezi nimi a jaderným statusem Izraele.
Intelektuální základy tohoto nového amerického postoje položili Henry Kissinger, Sam Nunn, George Schultz a William Perry ve slavném článku s názvem „Vstříc bezjadernému světu“.
Článek vyzýval jaderné mocnosti světa, aby šly příkladem a dramaticky snížily své jaderné arzenály, a současně byl voláním po rovnosti států v jaderné sféře.
Bruce Riedel, který až donedávna vedl strategické hodnocení situace v Afghánistánu a Pákistánu pro Obamovu administrativu a jenž se v žádném případě nestaví nepřátelsky k jedinečným vztahům Ameriky s Izraelem, se k této otázce vyjádřil jasně: „Pokud to s dohodou s Íránem skutečně myslíte vážně, musí Izrael přiznat barvu.
Politika založená na smyšlenkách a dvojím metru dříve nebo později zákonitě zkrachuje.
Pozoruhodné je, že to trvalo tak dlouho.“
Teprve nedávné vystoupení ministra obrany Roberta Gatese před Kongresem však bylo pro Izraelce mimořádně šokující.
Gates vyjádřil pochopení pro íránskou touhu získat jaderné zbraně, protože jak řekl, Íránce obklopují samé jaderné mocnosti jako Pákistán, Indie, Rusko a Izrael.
Izrael však rozhodně bude bojovat proti této rýsující se nové americké doktríně, která ho klade na stejnou úroveň jako Írán, a když na to přijde, tak i na stejnou úroveň jako Indii s Pákistánem.
Izraelci přitom budou argumentovat tím, že záleží na politickém kontextu.
Nejenže Írán vyvinul své jaderné kapacity jakožto signatář NPT, řeknou Izraelci, ale současně zařadil vysoko do své agendy zničení Izraele.
Jaderné zastrašení ze strany Izraele je tedy poslední obranou proti této existenciální hrozbě.
Přeshraniční jaderná rovnost může nakonec pouze zvýšit jaderné nároky Íránu.
Izrael očekává, že Obamova administrativa nejen uzná jedinečný kontext jeho nejednoznačného jaderného statusu, ale také uzná, že Izrael nemůže otevřeně ujišťovat své sousedy nebo zbytek světa o svém jaderném programu, pokud se politické prostředí na Blízkém východě radikálně nezlepší.
Změna chování Íránu vůči Izraeli je v tomto ohledu absolutní nutností.
Rovněž potenciál k vývozu jaderného materiálu a know-how ze zemí, jako je Pákistán – a možná jednoho dne i Írán – je v Izraeli předmětem znepokojení.
Izrael ostatně trvá na tom, že to nebyly izraelské, nýbrž předpokládané íránské jaderné kapacity, co na Blízkém východě rozpoutalo současné jaderné závody ve zbrojení.
Zdá se však, že Obamova administrativa se v tomto případě – stejně jako v otázce osad na západním břehu Jordánu – definitivně odklání od automatického navazování na chápavé vztahy mezi Izraelem a předchozími americkými administrativami.
V žádném případě nelze vyloučit ani revizi americké politiky vůči jadernému statusu Izraele.
Deklarace Gottemoellerové stejně jako Gatesovo výslovné uznání jaderného statusu Íránu by se měly interpretovat v kontextu širší odzbrojovací agendy Obamovy administrativy.
Izraelská politika jaderné nejednoznačnosti nebyla téměř 50 let prakticky zpochybňována, tím méně pak v samotném Izraeli, kde je tato otázka posvátným tabu.
Měnící se mezinárodní prostředí, hrozba nekontrolovaného šíření jaderných zbraní na Blízkém východě a nová politika vytvářená v USA by však mohly být dobrými důvody, aby Izrael zvážil přehodnocení své jaderné doktríny.
Současná strategie koneckonců nefunguje ani jako odstrašující prostředek proti konvenčním útokům (které přetrvávaly po celá léta, kdy Izrael údajně vyvíjel svůj jaderný arzenál), ani jako varování soupeřům (jako je Írán), aby sami jadernou zbraň nevyvíjeli.
Izraelskou politikou je politika Blízkého východu beze zbraní hromadného ničení.
Návrat roku 1948
Svým požadavkem, aby Palestinci uznali Izrael jako židovský stát, kupodivu složku roku 1948 otevřel izraelský premiér Benjamin Netanjahu.
Jeho požadavek vrátil hledání cesty k míru zpět k zásadním bodům, kde ústřední roli nutně hraje otázka uprchlíků.
Netanjahuovým záměrem bylo v podstatě přinutit Palestince, aby připustili, že právo na návrat uprchlíků se týká pouze palestinského státu, nikoli Izraele.
Skutečný význam jeho požadavku ale spočívá v tom, že zaznívá v době, kdy politiky premiéra Saláma Fajjáda představují skutečnou výzvu pro palestinské národní hnutí, aby si vybralo mezi étosem rehabilitace a budování státu.
Zdá se, že palestinská samospráva za Fajjáda vyměňuje důraz palestinského národního hnutí na diasporu za budování státu uvnitř teritoriálních hranic okupovaných území.
Zdá se, jako by byl hlas diaspory v Palestině umlčován.
Zcela zřetelné je, že nedávno zvolený výkonný výbor OOP – který v minulosti tvořili výhradně zástupci palestinské diaspory – má v současnosti jediného člena původem z diaspory, a to delegáta z Libanonu.
To by mohlo být známkou naprostého obratu ve vývoji palestinského nacionalismu.
V sionismu byla středem rozhodování židovská obec v Palestině a židovská diaspora působila jako strategická rezerva.
U Palestinců ale byla situace opačná: tlukoucím srdcem palestinské věci a ohniskem rozhodování za národní hnutí byl étos diaspory, prodchnutý tíživou situací uprchlíků.
Palestinská komunita na okupovaných územích byla tudíž vždy servilní vůči převaze palestinské diaspory.
Když se pokusila převzít vůdčí úlohu, například během první intifády v roce 1987, její snahy potlačila OOP zakotvená v diaspoře.
Fajjádova linie naproti tomu usiluje o „sionizaci“ palestinského národního hnutí.
Vštěpuje palestinské věci pozitivní étos budování národa a státu tím, že potlačuje zaujetí palestinského nacionalismu tématem diaspory – a tím překonává paralyzující posedlost nikdy nenaplněnou rehabilitací práv a spravedlnosti.
V mírovém procesu, jak byl veden až doposud, se Izraelci vždy chtěli soustřeďovat na otázky roku 1967, tedy na území a bezpečnost.
Palestinci se ale vždycky chtěli vracet k záležitostem roku 1948: uprchlíkům, rozehnání a tomu, co Arafatův blízký důvěrník Akram Haníja definoval jako nutnost „postavit Izraelce před tribunál dějin“.
Vypadá to, jako by se role obrátily.
Právě když se Izraeli podařilo palestinské národní hnutí vtáhnout domů tím, že jej přiměl k odklonu od revoluční stezky ve prospěch budování státu a hospodářského rozvoje, což je změna orientace, jíž si sionismus prošel také, sami Izraelci se rozhodli, že Palestince zatáhnou zpět k zásadním bodům konfliktu.
Ostatně palestinské národní hnutí si navzdory vzestupu fajjádismu bude dávat pozor, aby nezradilo skutečné zdroje své legitimity: étos vyvlastnění a uprchlictví.
Usnesení přijatá na posledním sjezdu Fatahu byla zřetelná svou výzvou, aby se uprchlíci „navrátili do svých domovů a měst“.
Palestinci se snaží držet hůl za oba konce a světu tvrdí, že souhlasí s dvoustátním řešením, a přitom doma volají po právu na návrat.
Každé střízlivé palestinské vedení musí dnes už vědět, že rétorický příslib návratu do opuštěného domu a k olivovníku je nezodpovědnou chimérou, která niterně odporuje odůvodněnosti samostatného palestinského státu.
Mír často není věcí spravedlnosti, ale stability.
Palestinci musí svůj interní dialog posunout do souladu s tím, co je uskutečnitelné, zatímco Izrael si musí vyřešit své vlastní rozpory a vypořádat se s uprchlickou otázkou způsobem, který zajistí legitimitu a trvalost budoucí mírové dohody s Palestinci.
Jelikož Izrael bude muset provést praktická opatření v oblasti přesídlení a kompenzací, která se nebudou zakládat na automatickém právu na fyzický návrat, je zapotřebí určitého symbolu poctivého morálního odškodnění.
Je nutné, aby Izrael namísto potlačování paměti uprchlíků připustil, že v roce 1948 byla půda rozetnuta mečem a že židovský stát se zrodil zčásti v důsledku rozsáhlého vykořenění a vyvlastnění palestinských komunit.
Izrael by si měl vypěstovat dostatek sebedůvěry ohledně bytelnosti svého státu a zařadit do školních osnov tragédii palestinského nakba.
Rozřešení konfliktů této povahy vyžaduje oživení historické paměti a řádné vyslechnutí dějinných vyprávění obou stran, třeba skrze zřízení komisí pravdy a usmíření.
Útěchou Izraeli by bylo to, že s dílem své zodpovědnosti za pohromy, jež je stihly, se budou muset vypořádat i Palestinci.
Definitivně uzavřít složku roku 1948 může jedině přijatelná dohoda ohledně uprchlíků – až pak bude moci skončit konflikt v Palestině.
Změna režimu v arabském světě
Paradoxní je, že Amerika možná ve válce za arabskou demokracii vítězí, byť třeba kontumačně, avšak nemůže sklízet plody – jednoduše proto, že rýsující se obraz islámské pluralitní politiky se neshoduje se západní verzí sekulární liberální demokracie.
Posun hlavního proudu fundamentalistických hnutí v arabském světě směrem k demokratické politice se rovná zavržení džihádistického projektu a apokalyptických strategií al-Káidy.
Selhání džihádismu sice dláždí cestu k potenciálně slibné restrukturalizaci islámské politiky, avšak Západ si tyto změny buďto neuvědomuje, anebo se k nim staví nepřátelsky.
Vzestup islamistů v celém regionu jakožto jediné síly schopné využít příležitostí, které nabízejí svobodné volby – za zmínku stojí zejména vítězství Hamásu v Palestině a oslnivý zisk Muslimského bratrstva v egyptských volbách v roce 2005 –, vzestup regionální hegemonie šíitského Iránu a pocit arabských vládců, že bojovně naladěné Bushově administrativě dochází pára, to vše se zkombinovalo a zbrzdilo slibné směřování k politickým reformám v regionu.
USA od svých demokratických záměrů ustoupily, jakmile si uvědomily, že arabskou demokracii nelze ztotožnit s liberálně sekulární opozicí – politickou silou, která v arabském světě prakticky neexistuje –, nýbrž s islámskými radikály usilujícími o zavržení americké politiky i důvodů k usmíření s Izraelem.
Tato skutečnost samozřejmě do značné míry souvisí s tradiční americkou politikou udržovat v arabském světě prozápadní diktátory.
Představa, že džina demokratizace lze nyní napěchovat zpátky do lahve, je však samolibou fantazií.
Posun hlavního proudu islamistů, jako jsou Muslimské bratrstvo v Egyptě, Fronta islámské akce v Jordánsku, Hamás v Palestině, Strana obrody v Tunisku nebo Strana spravedlnosti a rozvoje v Maroku, od džihádismu k politické participaci započal dávno před americkým tažením za podporu demokracie a není veden snahou uspokojit Západ.
Je to autentická reakce na potřeby a požadavky jeho stoupenců.
Uhašení arabské demokracie, o které se dnes pokouší egyptský prezident Mubarak prostřednictvím nedávného zákazu politických stran založených na náboženství, nepřinese Blízkému východu stabilitu ani mír.
Přispěje pouze k rozjitření hněvu mas na pokrytectví Západu, které se dnes projevuje formou demokratického šarlatánství.
Stabilita těch arabských režimů, které neudržuje demokratický konsensus, musí být zákonitě křehká a zavádějící.
Stejně jako je islámská demokracie přirozenou reakcí na arabskou sekulární autokracii a spolupráci Západu s ní, také zničení politického islámu uvede na scénu extrémnější alternativy, kdy se hnutí jako Hamás vrátí k sociální činnosti a teroru a al-Káida bude pronikat do islámské společnosti.
Západní i arabští vládci si musí uvědomit, že napjatá rovnice mezi současnými režimy a politickým islámem nemusí mít nutně na konci nulu.
Za toto ponaučení zaplatil vysokou cenu například alžírský prezident Bouteflika, který až prostřednictvím své Charty za mír a národní usmíření z února 2006 ukončil dlouhou a krvavou občanskou válku, jejíž kořeny ležely v násilném zrušení volebního vítězství Islámské fronty spásy (FIS) v roce 1991.
Právě v tomto kontextu možná historický kompromis mezi religiozitou (Hamás) a sekularitou (Fatáh) na vytvoření vlády národní jednoty pro Palestinu založil nový příklad pro budoucnost změny režimu v arabském světě.
Koncept vlád národní jednoty by se zajisté mohl stát vzorcem umožňujícím udržet politické rodiny v arabském světě pohromadě.
Marocký král Muhammad VI. již naznačil, že koruna zváží „historický kompromis“ s islamisty, pokud ve volbách v červnu 2007 podle předpokladů zvítězí.
Podobné kompromisy jsou možná jediným způsobem, jak nesklouznout do občanské války a případně i získat islamisty pro urovnání s Izraelem a navázání přátelských styků se Západem.
Zapojení politického islámu bude muset být stěžejní součástí jakékoliv úspěšné strategie pro Blízký východ.
Je zapotřebí, aby Západ nelpěl na katastrofických proroctvích nebo kategorických perspektivách bránících pochopení složité podstaty islámských hnutí, ale raději udržoval tlak na stávající režimy, aby přestaly obcházet politické reformy.
Jak ukázal příklad Alžírska z 90. let, vyloučení islamistů je receptem na katastrofu, zatímco z jejich zapojení může vzejít umírněnost.
Praktické nezbytnosti politiky totiž zákonitě rozředí ideologickou čistotu.
Dohoda z Mekky, na níž vznikla palestinská vláda národní jednoty, nevyhnutelně utlumí radikalismus Hamásu, stejně jako rozhodnutí jordánského režimu vyhnout se „egyptskému řešení“ islamistického problému umožnilo Frontě islámské akce udržet ve svých řadách mnohé z těch, kteří by jinak sklouzli na džihádistickou dráhu.
Otázka dne nezní, jak zničit islámská hnutí, nýbrž jak změnit jejich revoluční politiku v reformátorskou tím, že se jim poskytne legitimní politický prostor.
Sebevražedné státnictví Ameriky
Přesto Amerika zůstává zdaleka nejmocnější zemí světa; úpadek její moci se více než k nástupu konkurentů váže k tomu, jak nekompetentně moc používá.
Neutěšené postavení Ameriky jde na vrub „sebevražednému státnictví“ amerických lídrů, abychom použili jadrného označení Arnolda Toynbeeho pro to, co považoval za zásadní příčinu rozpadu impérií.
Podívejme se na Střední východ.
Nic neodhaluje oslabení Spojených států v regionu lépe než kontrast mezi střízlivým americkým použitím moci v první válce v Zálivu roku 1991 a arogancí a podvodností dnešní irácké války.
Roku 1991 Amerika vybudovala nejpůsobivější mezinárodní koalici od druhé světové války a vedla ji do zcela legitimní války, jejímž cílem bylo obnovení regionální rovnováhy po invazi Saddáma Husajna do Kuvajtu.
Roku 2003 Amerika poté, co se oháněla nepravdivými tvrzeními, vstoupila do války bez svých transatlantických spojenců.
Tímto konáním USA začaly naplňovat absurdní velestrategii, jejímž cílem nebylo nic menšího než zároveň odstranit irácký tyranský režim, přestavět celý Střední východ, zničit al-Káidu a napomoci tomu, aby se napříč arabským světem uchytila demokracie.
Výsledkem je naprostý nezdar: vojenská porážka a hluboký propad amerického mravního postavení.
Místo aby radikální islám podkopaly, USA jej legitimovaly, a to v Iráku i mimo něj.
Budoucnost regionu teď nebude formovat demokracie, nýbrž násilný střet mezi šíity a sunnity, jenž irácká válka vyvolala.
Právě tato muslimská občanská válka umožňuje al-Káidě rekrutovat širší okruh nováčků.
Vzhledem k tomu, že Irák se pravděpodobně stane první arabskou zemí ovládanou šíity, a zapojí se tak do rozpínajícího se šíitského íránského impéria, američtí sunnitští spojenci v regionu teď považují USA za nespolehlivé.
Ba USA se prakticky přičítá spoluvina za vyvolání kolosálního zvratu v islámském osudu, totiž šíitského obrození.
Srdci arabských spojenců Ameriky není právě blízké ani evangelium demokracie, neboť výzvy k demokratizaci pouze povzbudily islamisty ke zpochybňování stávajících mocenských elit.
Násilný islámský fundamentalismus má nepochybně hlubší kořeny v blednoucím příslibu arabského nacionalismu.
Pomýlené demokratické poselství Ameriky ovšem vedlo k tomu, že se jí odcizili jak konzervativní regionální spojenci, poněvadž USA daly novou chuť do života politickému islámu, který může využívat volební urny jako cestu k moci, tak islamisté, jejichž volební zisky USA pak odmítají.
Nejhrubější strategická chyba Ameriky na Středním východě se zřejmě týká vzestupu íránské moci.
Zničením Iráku coby vyvažující regionální síly uštědřily USA značnou ránu svým tradičním spojencům v Perském zálivu, jimž Irák sloužil jako bariéra proti íránským ambicím.
Amerika na stříbrném podnose nabídla Íránu strategická aktiva, která si Chomejního revoluce nedokázala vydobýt ani za osm let války proti Saddámovi, ani neúspěšnými pokusy exportovat islámskou revoluci napříč regionem.
Obdobně platí, že íránský jaderný program nabral na obrátkách díky tamnímu pocitu beztrestnosti po kolosálním nezdaru americké koncepce „preventivní války“ v Iráku.
Katastrofální vojenská zkušenost USA v Iráku způsobila jejich strategické zmenšení.
Irák se nyní stal Boží hrací plochou a Amerika může doufat, že tu zajistí špetku stability, jedině s pomocí dalších regionálních mocností.
USA nicméně na Středním východě zůstanou nejvlivnějším externím hráčem, neboť jejich selhání je nezdarem vůdčích schopností, nikoli skutečné moci.
Pokořena vojenskou porážkou, Amerika může oživit svůj regionální význam, jedině pokud se vystříhá hříchu arogance a naučí se být vůdcem, aniž by se snažila dominovat.
To vyžaduje zaangažování revolučních sil, jako je Írán a Sýrie, neostrakizování, nýbrž respektování těch islamistických hnutí, která se zřekla džihádismu ve prospěch politické účasti, a vedení mezinárodní aliance usilující o arabsko-izraelský mír na základě iniciativy Arabské ligy.
Vskutku, paradox zhoubných amerických politik v Iráku tkví v tom, že vytvořily příznivé podmínky pro arabsko-izraelský mír, neboť vzestup Íránu a hrozba ničivé fundamentalistické vlny přitáhly arabské myšlení k naléhavosti urovnání s Izraelem.
Palestinská otázka není zdrojem všech neduhů Středního východu, ale její rozřešení by dramaticky zlepšilo postavení Ameriky mezi Araby.
Ještě důležitější je, že by Íránu vzalo schopnost spojovat všeobecné islámské a arabské otázky se svými vlastními hegemonickými ambicemi.
Návrat do Šarm aš-Šajchu
Na jaře roku 1996 se tito takzvaní „umírněnci“ – egyptský prezident Husní Mubárak, jordánský král Husajn, Jásir Arafát, a dokonce někteří představitelé dynastií ze zemí Perského zálivu – v Šarm aš-Šajchu sešli s prezidentem Billem Clintonem a generálním tajemníkem Organizace spojených národů Kofi Annanem v zoufalém pokusu zarazit nástup radikálního islámu.
Očekávalo se rovněž, že přinesou volební vzpruhu izraelskému ministerskému předsedovi Šimonu Peresovi, který, vážně podlomen zničující kampaní sebevražedného terorismu v režii Hamásu, byl na pokraji volební porážky v souboji s Benjaminem Netanjahuem.
Na islámský fundamentalismus to však příliš nezapůsobilo.
Ba od té doby náboj jeho džihádistické i politické identity jen získal na síle.
V říjnu 2000 byl Šarm aš-Šajch dějištěm další vrcholné schůzky, s většinou týchž aktérů.
Tentokrát byla výzva směřována k ukončení palestinské intifády a k Izraelcům a Palestincům, aby dospěli ke konečné mírové dohodě.
Oba cíle schválili všichni účastníci; splněn nebyl ani jeden.
Jako jeden z účastníků onoho summitu chápu příčinu nesouladu mezi domluvou „umírněnců“ a tvrdou realitou, jež hnala „extremisty“ vpřed.
Jediný způsob, jímž Arafát mohl intifádu zastavit a zlomit postup Hamásu, vedl přes mimořádně štědrou mírovou dohodu z Izraele.
Taková dohoda se ale stala nemožnou právě proto, že intifáda zvýšila palestinská očekávání natolik, že pro Izrael už nebylo možné je splnit.
Navzdory chvályhodným gestům izraelského premiéra Ehuda Olmerta v Šarm aš-Šajchu roku 2007 jsou úspěchy summitu odsouzeny k rychlé pomíjivosti.
Je nerealistické domnívat se, že by převod dlužných příjmů z daní Palestincům, odstranění omezeného počtu kontrolních stanovišť na okupovaném Západním břehu, ba i propuštění 250 vězňů z řad Fatahu „bez krve na rukou“ utišily palestinský vulkán, a tedy přispěly k vůdcovské síle palestinského prezidenta Mahmúda Abbáse a ke zvýhodnění Fatahu oproti Hamásu.
Ba vše naznačuje, že Hamás by brzy mohl svou popularitu posílit výměnou izraelského desátníka Gilada Šalita za ještě větší počet vězňů, včetně některých „s krví na rukou“.
Tato aliance umírněnců Středního východu něco stojí a ochotu tuto cenu zaplatit neprojevuje ani Izrael, ani Bushova administrativa.
Izraelsko-americká strategie vrážení klínu mezi Gazu a Západní břeh a současného uhýbání před rozhovory o mírovém urovnání, jež by mohly Abbásovi dát nejlepší nástroj k podlomení Hamásu, je politika, která potírá sebe samu.
Navíc, ať už jsou umírnění Arabové k puči Hamásu v Gaze sebekritičtější, arabští lídři si nemohou dovolit čelit důsledkům, které by na domácí scéně vyvolalo vyhýbání se Hamásu.
Vskutku, Mubárak už vyzval k obnovení vnitropalestinského dialogu, který by mohl vést k dalšímu pokusu o sestavení vlády národní jednoty, téhož typu vlády, se kterou Izrael i USA odmítly spolupracovat.
Po Abbásovi se žádá, aby s nedostatečnými zdroji hrál o vysoké sázky – má porazit Hamás a s ním příčinu islámského fundamentalismu v regionu.
Bush tím, že celou svou politiku na Středním východě zasvětil konceptu „ideologické konfrontace“ namířené proti silám zla, klade celou svou strategii na strhaná ramena poraženého palestinského prezidenta, aniž by mu zajistil potřebné nástroje.
Co je ještě horší, Izrael a Spojené státy přilévají Abbásovi peníze a zbraně, aniž by mu nabízely politický obzor, který by prohluboval jeho podporu mezi obyčejnými Palestinci, a zároveň na Západním břehu zavírají všechny vůdce Hamásu do vězení, takže Abbáse odsoudily do role, v níž se v očích svého lidu jeví jako kolaborant.
Samozřejmě že ani Arabové nejsou bez viny.
Žádná izraelská vláda nebude riskovat dalekosáhlou mírovou nabídku palestinské samosprávě, jejíž vláda se vyznačuje abdikacemi a anarchií.
Nástup Hamásu jako obávané vojenské síly rovněž reflektuje neobratný výkon Egypta v úsilí bránit pašování zbraní do Gazy.
Zkrotit Hamás je v egyptském zájmu, ale země odmítá zaplatit daň za přímou konfrontaci, neboť ta by mohla způsobit, že egyptské síly budou považovány za ochránce Izraele.
Mubárakova strategická vize je skutečně zoufale úzkoprsá.
Jeho úloha coby jakéhosi zprostředkovatele se povětšinou zaměřuje na snahu zalíbit se USA, kde jsou vůči němu kongresmani nesmírně kritičtí v oblasti lidských práv.
Na domácí scéně si zase za co nejnižší cenu potřebuje pěstovat image zastánce palestinské věci.
Poslední summit v Šarm aš-Šajchu je také poselstvím Saúdům: centrem politiky Středního východu není Mekka, nýbrž Káhira.
Vyzývat k izraelským ústupkům je naprosto legitimní, ba nezbytné.
Věrohodnost takových požadavků ale podrývá neschopnost Arabů zmírnit palestinské strádání a v nemenší míře také to, že Palestincům nepomohli postavit se čelem k nesnadným rozhodnutím, jež budou muset učinit, má-li kdy vzniknout spořádaný palestinský stát.
Islám jako nástroj modernizace
Na počátku 70. let, kdy země stále ještě byla drtivou převahou zemědělská a islamizace se teprve dostávala do pohybu, Malajsie zavedla takzvanou „Novou hospodářskou politiku“ navrženou tak, aby napomohla většině Malajsijců získat větší podíl na bohatství země.
Po třech desetiletích velkolepého hospodářského růstu se dnes většině Malajsijců daří a jsou spokojení, a to nejen díky sekulárnímu kapitalismu, ale také díky obnovenému smyslu pro islámskou totožnost země, která – z velké části – přijala modernizaci za svou.
(Samozřejmě že tu a tam nalezneme paradoxy, jako když jde obhajoba globalizace ruku v ruce s voláním po tužší cenzuře.)
Když se v 70. letech začala prosazovat islamizace, do popředí se dostali islámsky orientovaní politici jako Anwar Ibrahím.
Islám, který prosazovali, však nehleděl do minulosti; naopak, jeho snahou bylo vytvořit modernizační hospodářskou politiku, která by zohledňovala záležitosti, jež jsou pro muslimy citlivé.
Tváří v tvář masové popularitě tohoto hnutí se vláda tehdejšího ministerského předsedy Mahathira Mohamada rozhodla včlenit Anwara Ibrahíma do své Národní organizace sjednocených Malajsijců (UMNO), dominantní strany vládnoucí koalice v zemi.
Strategie se osvědčila a pomohla oslabit islámskou opozici vůči bolestivým změnám, jež doprovázely rychlou hospodářskou modernizaci země.
Během 90. let však Anwar posílil svůj vliv ve straně, což znepokojilo velkou část její staré gardy.
Situace se vyostřila po finanční krizi roku 1997, když Anwar, tehdejší místopředseda vlády, zvolil ještě ekonomicky liberálnější přístup než Mahathir.
Zčásti v reakci na tuto výzvu byl Anwar odvolán.
Bizarní soudní proces s Anwarem a jeho trest za obvinění ze sodomie a zneužití pravomoci oživilo hnutí reformasi, neboť mezi islámsky orientovanými Malajsijci zakořenily sílící nálady namířené proti UMNO a Mahathirovi.
To vyvrcholilo špatnými volebními výsledky vládnoucí koalice v listopadu 1999.
Islamistická strana Parti Islam SeMalaysia (PAS) převzala moc ve státech Kelantan a Terengganu a v ostatních severních státech UMNO silně ohrozila.
Tento osobní svár mezi Mahathirem a Anwarem tudíž vedl ke zřetelnému rozkolu mezi malajsijskými islamistickými politickými silami a zastánci modernizace z UMNO.
Mahathir tedy znovu pocítil potřebu přijmout strategii, jejímž cílem bude zabránit, aby se islám stal nástrojem opozice.
Tato motivace jej silně ovlivnila, když volil svého nástupce poté, co se rozhodl odstoupit z pozice ministerského předsedy.
To, že se rozhodl pro současného premiéra Abdalláha Badávího, napomohlo UMNO získat si zpět islamistickou morální převahu, již si nárokovala PAS.
Byl to však až začátek americké globální „války proti teroru“ v roce 2001, co postup islamistických stran se skřípěním zabrzdilo, neboť vládě situace posloužila jako záminka pro tvrdá opatření proti malajsijské pravici a PAS.
To ovšem pouze oživilo touhu UMNO vykreslit se jako dostatečně islamistická strana.
Před svým odstoupením proto Mahathir zašel až tak daleko, že Malajsii prohlásil za de facto muslimský stát.
To vyvolalo překvapené pohledy a padaly otázky, kam až by byl Mahathir ochoten jít, aby bořil přitažlivost islamistů.
Tento trend pokračuje.
Jedním z prvních Badávího činů poté, co se v říjnu 2003 ujal funkce předsedy vlády, bylo představení koncepce Islám hadharí.
Tento mlhavý termín byl v září 2004 konečně upřesněn soupisem deseti principů, z nichž ovšem jen jeden má náboženský význam.
Nicméně zdá se, že tento krok úplně stačil k tomu, aby se islámsky orientovaní voliči vrátili do náruče vládnoucí fronty.
Ve všeobecných volbách v březnu 2004 – prvních od doby, kdy Mahathir po 22 letech u moci odstoupil – umírnění muslimové pomohli Abdalláhu Badávímu k drtivému vítězství.
Propuštění Anwara Ibrahíma krátce nato ještě dále posílilo prestiž nového premiéra jako vůdce, jenž by mohl překlenout vnitřní spory mezi Malajsijci i mezi muslimy.
Od té doby Abdalláh Badáví propaguje koncepci „hadharí“, přičemž ji formuje jako prostředek přesunu pozornosti islámu od jeho schvalovací funkce k jeho civilizačnímu potenciálu a zbavuje jej ideologičnosti.
V Malajsii se dnes islám prezentuje jako motor civilizace a kultury, nikoli jen jako pramen náboženské inspirace.
To pomohlo vypořádat se na domácí půdě s extremisty a zajistilo koncepční platformu pro umírněný islám.
Islám hadharí se snaží vštěpovat myšlenku, že materialismus a nacionalismus UMNO nejsou v rozporu s islámem.
Různými úhyby a strategiemi Malajsie dokázala účinně zvládnout napětí mezi sekulární, modernizační agendou a islámskou vírou, již Malajsijci vyznávají.
Tím, že islamisty a islamistické sentimenty učinila součástí procesu modernizace, Malajsie prokazuje, že islámskou víru a hospodářský růst lze uvést do souladu, jsou-li politici dostatečně chytří na to, aby s nimi nezacházeli jako s protimluvy.
Jak učinit z evropské obrany realitu
Cílem EU je být globálním hráčem prostřednictvím vlastní zahraniční politiky, kterou bude sdílet všech 27 členských zemí.
A jakákoliv účinná zahraniční politika se očividně musí opírat o účinné vojenské i civilní zdroje.
Tento cíl však neznamená, že EU bude soupeřit s NATO.
Zatímco NATO je politicko-vojenskou aliancí, EU se hlásí k rozvoji společenství národních osudů.
NATO navíc těží z vojenské síly jednoho dominantního státu, zatímco EU se musí spoléhat na společné dobrovolné úsilí svých členů.
Bylo by proto správnější říkat, že tím, co se doplňuje s NATO, je Evropská bezpečnostní a obranná politika (ESDP), a to ze dvou důvodů.
Za prvé se některé země obracejí se žádostí o pomoc výslovně na Evropu.
Například v subsaharské Africe a na Blízkém východě mají obyvatelé i vlády z politických, historických či kulturních důvodů sklon žádat o pomoc spíše Evropu než NATO.
Na druhé straně existují jisté dlouhodobé krizové situace, například krize vyvolané terorismem, kde je k zásahu lépe uzpůsobeno NATO.
Vzhledem k současným zdrojům členských států by například EU sama o sobě nedokázala naplnit západní závazky v Afghánistánu.
Vlády v Čadu a Středoafrické republice by zase nikdy neakceptovaly intervenci NATO s cílem pomoci vyřešit krizi v Dárfúru.
Za druhé EU buduje své know-how krizového řízení na základě globálního přístupu.
Vojenské prostředky představují jen jeden nástroj z mnoha a jejich nasazení je obecně řečeno zřetelně definované, omezené v čase a koordinované s civilními kroky.
V důsledku toho EU nepotřebuje jasně členěnou vojenskou strukturu, jakou disponuje NATO.
Nedávné založení Útvaru pro civilní plánování a vedení (CPCC) v Bruselu, který je založen na systému srovnatelném se systémem vojenského řetězce velení, demonstruje – a především garantuje – důslednou akci.
Stejným způsobem si vojenští velitelé EUFOR pravidelně a často vyměňují informace se špičkami civilních misí EU, jako jsou policejní mise EUPOL, mise bezpečnostní reformy EUSEC, justiční mise EUJUST a tak dále, a to včetně zástupců Evropské komise, pokud jsou přítomni.
Schopnost zasahovat vojensky vyžaduje způsobilé a pružné jednotky, které se pro svou misi hodí.
Mezi jejich základní úkoly by měly patřit přesun, sběr informací a v nezbytném případě i boj.
K jejich hlavním kvalitám by navíc měly patřit nezdolnost – schopnost vzdorovat – a psychická odolnost, aby se dokázali úspěšně vyrovnat s „intenzivní“ situací a reagovat na ni s maximálním možným sebeovládáním.
To předpokládá vysokou míru soudržnosti, což v případě mnohonárodnostních jednotek není zaručeno.
Takzvaná „Bojová uskupení EU“ nicméně představují první reakci na tento požadavek.
Jakožto mnohonárodnostní síly vybudované buďto na regionální přidruženosti nebo na silných bilaterálních vztazích dávají vojenským prostředkům „evropskou“ nálepku a současně zaručují efektivitu na bojišti.
Tam, kde je to nezbytné, je mohou podpořit letecké a námořní síly rychlé reakce, díky čemuž představují plnokrevný vojenský prostředek pro ozbrojenou intervenci.
Přestože však bylo vytvořeno asi 15 bojových uskupení – dvě z nichž jsou vždy po dobu šesti měsíců trvale a nepřetržitě v pohotovosti –, od „prototypové“ mise Artemis do Demokratické republiky Kongo v roce 2003 nebylo žádné z nich skutečně nasazeno.
A koncept bez reálného nasazení na bojišti může postupem času vyvolat pochybnosti o svém významu.
EU rovněž trpí dobře známým nedostatkem kapacit v oblasti strategické letecké přepravy a bojové podpory.
Evropská obranná agentura (EDA) hraje velmi významnou roli při navrhování a zavádění programů, jež tyto nedostatky řeší.
Plán rozvoje kapacit, který EDA vyvíjí v těsné spolupráci s Vojenským výborem EU, si klade za cíl pěstovat a prohlubovat solidaritu v oblasti kapacit, což Evropa potřebuje.
Existují i další oblasti, v nichž musíme dosáhnout pokroku, mají-li se vojenské prostředky Evropské unie postavit na roveň jejím politickým ambicím.
Jednou z naléhavých potřeb je zjednodušení našeho operačního plánování a našeho způsobu vedení operací.
A konečně je zřejmé, že v době, kdy se všech 27 členských zemí EU snaží udržitelným způsobem omezit veřejné výdaje, vyžaduje financování vojenských operací, bez nichž není nic možné, nový přístup.
Členské státy, které se nejvýrazněji angažují v určité operaci – a to jak v oblasti lidských zdrojů, tak i v oblasti vojenského vybavení –, jsou trestány v podobě finanční zátěže, kterou jejich vojenské angažmá klade na jejich národní rozpočty.
Politickou solidaritu musí podpořit i efektivní solidarita finanční.
Dnešní ESDP a zítřejší Společná bezpečnostní a obranná politika budou jako nedílná součást Společné zahraniční a bezpečnostní politiky (CFSP) fungovat pouze v případě, že členské státy zodpovědné za jejich zavádění na ně vyčlení potřebné prostředky.
To předpokládá celoevropský přístup, který bude mít přednost před národními ohledy, jakmile dojde ke sjednocení národních zahraničních politik s politikou celoevropskou.
Reforma německé armády
MNICHOV: Jakým vojenským hrozbám čelí v současnosti evropské země?
Jak velké síly je proti nim zapotřebí?
Kolik jsou vlády ochotny na ni vynaložit peněz?
Těmito otázkami se konečně začíná zabývat země s největší armádou v západní Evropě – Německo.
Na výsledek této debaty netrpělivě čekají nejen Němci, ale i jejich partneři v NATO a Evropské unii.
Diskuse přichází docela pozdě.
Studená válka skončila před deseti lety a většina německých spojenců se jí zabývala už před několika roky.
Má-li Německo zpoždění, je to ze dvou důvodů: bezpečnostní okolnosti Německa prošly nejdramatičtějšími změnami a německé obyvatelstvo je úzce spjato s brannou povinností.
Revoluce mívají rychlý průběh, ale zvyknout si na změny, jež přinášejí, trvá déle.
Německo bylo celé půlstoletí ohniskem studené války.
Najednou došlo na jaře roku 1990 k jeho sjednocení, Varšavská smlouva a Sovětský svaz se rozpadly, země na východ od Německa, dříve plné posádek sovětských tankových jednotek, se staly přáteli, později partnery.
V roce 1994 opustil německou půdu poslední ruský voják.
Právě tato chvíle byla nejvhodnějším okamžikem pro revizi nové strategické situace Německa.
Vláda Helmuta Kohla se ovšem obávala, že by taková prověrka narušila ústřední rys armády vzniknuvší v polovině padesátých let a hlavní důvod pro její širokou podporu: brannou povinnost.
Vojsko zvolilo všeobecnou brannou povinnost proto, že je zárukou ozbrojených sil s kvalitními branci a zároveň úzkým pojítkem s civilní společností; politikům to rovněž vyhovuje, protože díky ní jsou ozbrojené složky průhledné; sociální instituce ji oceňují, neboť bez ní by nebylo odpůrců vojenské služby, jež lze užitečně (a levně) zaměstnat v celé řadě sociálních programů.
Armáda se tak ocitla v patové situaci: konec studené války vedl k redukci výdajů zbrojení, ale současně k potřebě financování sjednocení země.
Obranný rozpočet Německa rapidně poklesl, dokonce rychleji než v zemích jeho spojenců.
Zachování všeobecné branné povinnosti si přitom vyžadovalo rozsáhlou a nákladnou vojenskou strukturu s obrovskými personálními výdaji i za cenu úplného vyždímání prostředků státního rozpočtu vyhrazených pro armádní investice.
Výsledkem je armáda personálně i technicky špatně připravená na možnou hrozbu bezpečnosti státu či jen kooperaci s ostatními spojeneckými vojsky.
Bez reformy to tedy dále nešlo.
Protože konzervativci Helmuta Hohla se jí nevěnovali, levá koalice Gerharda Schrödera musela.
Před rokem ustavila nezávislou „Komisi pro společnou bezpečnost a budoucnost armády“ v čele s respektovaným Richardem von Weizsäckerem, bývalým prezidentem spolkové republiky.
Před několika dny vydala tato komise svou zprávu.
Dlouho očekávaná debata konečně začíná.
Dokument o 179 stranách si nebere žádné servítky.
Ve své stávající podobě má Bundeswehr nulovou budoucnost.
Německo se již nenachází pod hrozbou vojenské invaze; je obklopeno spojenci v NATO a partnery v EU.
Jeho strategickou úlohou je být zde a být připraveno.
Armáda již nemusí umět odrazit masivní útok na hranicích státu; musí ale být schopna v rámci společných spojeneckých akcí – uvnitř či mimo NATO – intervenovat v krizových situacích a zvládat je.
Zásadní tudíž je, kolik vojáků a výzbroje bude v takových krizových operacích využitelných.
V této chvíli by bylo způsobilých sotva šedesát tisíc vojáků; Weizsäckerova komise volá po zvýšení na 140 000 mužů v různých stadiích připravenosti: tolik by mělo stačit k zásahu ve svou souběžně probíhajících operacích.
Jedním dechem komise dále doporučuje drastickou redukci celkového objemu Bundeswehru: ze stávajících 320 000 na pouhých 240 000 mužů a žen (ano, i žen – ty budou mít nárok na jmenování do téměř všech vojenských hodností).
Počet branců, odváděných každoročně na desetiměsíční povinnou vojenskou službu, by se měl z dnešních 130 000 snížit na 30 000.
Jinými slovy, počet vojáků, potřebných pro nové úkoly, se zvyšuje, zatímco celkový počet sloužících v armádě se snižuje.
Výsledná úspora by měla být využita k modernizaci vojenské výzbroje a k dovybavení armády pro její budoucí úkoly.
K nim by měli směřovat vojáci a jejich prostředky, stejně jako velení, jež musí být zefektivněno tak, aby bylo urychleně zajištěno využití kombinovaných sil v úzké koordinaci se spojenci a za politického dohledu.
Komise předpokládá, že tato transformace potrvá možná šest let, a předkládá programový rozpočet, který by měl zaručit zdárné dokončení celé přeměny Bundeswehru.
Pokud se podaří, bude Německo plně schopné dostát svým povinnostem, k nimž se zavázalo v rámci NATO a EU.
Je nasnadě, že reforma se stane impulsem k mnohem užší spolupráci na poli evropské obrany, neboť přispěje k vyšší funkceschopnosti mezi největšími evropskými spojenci a podpoří společné zprostředkování, společnou produkci a společnou správu vojenských investic.
Nyní dostávají slovo politici.
Ve veřejné diskusi na toto téma se již vynořila dvě ústřední témata: peníze a branná povinnost: jedno politicky vyžadované, druhé politicky výhodné.
Reformy nevyjdou levně.
I když „nový“ Bundeswehr bude rentabilnější, bude pro svůj přechod potřebovat peníze, více peněz, než kolik vláda vyhradila v rámci chvályhodného programu daňové stabilizace.
Odhodlá se kancléř Schröder k reformám, které přinesou své ovoce až někdy po příštích volbách?
Všeobecná branná povinnost je záležitost poněkud odlišná.
Jedna třetina členů komise se vyslovila pro armádu dobrovolníků. Většina sice podpořila povinné odvody, ovšem s tím, že povolávacích rozkazů by se mělo vydávat méně než dnes.
Uvažují, že vzhledem k nejisté budoucnosti je smysluplné brannou povinnost zachovat a připravit se tím jak na nepředvídatelné změny na poli bezpečnosti státu, tak na nízké počty branců u dobrovolných odvodů (viz varování v podobě potíží spojeneckých armád, které upustily od všeobecné branné povinnosti).
Počet mladých mužů povolaných do zbraně ale také závisí na požadavcích a potřebách armády; proto Weizsäckerova komise trvá na desetiměsíční, ne kratší, vojenské službě, a proto také onen snížený počet každoročně odvedených.
Tato část návrhu se setkala s největší kritikou.
Většina politických stran ji odmítá a žádá vyšší počty branců.
Tvrdí, že selektivní odvod, jenž navrhuje komise, je protiústavní, neboť velké většině mladých lidí dává šanci vyhnout se vojenské službě.
V diskusi rozhodně ještě nepadlo poslední slovo.
Totiž tvrdit, že spravedlivý odvod je pouze ten, kdy jsou odvedeni všichni nehledě na požadavky armády, je nepřesvědčivé za předpokladu že těm, co jsou odvedeni, se za jejich službu dostane kompenzace.
Krom toho odvést více mužů, než je potřeba, je neskutečně nákladný luxus.
Lidé to pomalu začínají chápat, přinejmenším ve vládě.
Ostatně ministr obrany Scharping, který v současnosti sám připravuje vlastní nástin budoucnosti Bundeswehru, také předpokládá jisté snížení počtu odvedenců, i když ne tak zásadní jako Weizsäcker a jeho komise.
Weizsäckerovu reformu může zpomalit – ba dokonce vykolejit – málo peněz a hodně branců.
Vždyť přece komise míní, politici mění.
Jsou pod větším tlakem než nezávislí poradci. Za úspěch se jim dostane uznání, ale nesou zároveň veškerá rizika neúspěchu.
Bylo by tedy naivní, chtít po jejích členech, aby se nevzdalovali od Weizsäckerova scénáře.
Bylo by špatné odsoudit zprávu komise coby nepodstatný katalog přání, jak to někteří dělají.
Za jeden rok tvrdé práce totiž Weizsäcker a jeho kolegové dosáhli toho, čeho by žádná jiná vládní nebo parlamentní skupina nebyla schopna: definice měřítka potřebných reforem.
Politikové mohou jít jiným směrem, ale budou svůj krok muset vysvětlit, pokud a když tak učiní.
A proto dnes můžeme s jistotou říci, že reforma Bundeswehru začala.
Do parlamentu nebyli vpuštěni, protože po pravdě řečeno reprezentují více než jen sami sebe; zastupují lidi, kteří si upřímně přejí hájit ideu „liberálního Ruska“, tedy Ruska, které bude svobodné a demokratické.
Z politického hlediska byli v podstatě zničeni – zastrašeni, vyhozeni z různých funkcí, donuceni opustit zemi.
Mezi lidmi pronásledujícími oligarchy jsem nepotkal žádného, který by sám neusiloval se oligarchou stát.
Zdá se, že dokonce i tolik vážení kamarádi prezidenta Putina z KGB, kteří by měli být tvrdými asketickými muži, vesměs spojují své vládní funkce s lukrativními posty ve státem vlastněných podnicích.
Nechvalně proslulý Igor Sečin, tento kardinál Richelieu Putinova Kremlu, si nějakým způsobem dokáže vyšetřit čas i na ředitelování velkého státního ropného koncernu Rosněfť.
Putinovo tažení proti oligarchům tak obsahuje víc než jen špetku pokrytectví.
Ruské oligarchy charakterizovaly dvě vlastnosti.
Za prvé dokázali předvídat budoucnost lépe než ostatní.
Když si tedy všichni mysleli, že se Rusko změní v tržní ekonomiku, oni viděli, že k této změně již došlo, díky čemuž získali mnohakilometrový náskok.
Podpora výzkumu lidských zárodečných kmenových buněk
Většina buněk v našem těle má krátkou délku života a konkrétní úkol.
Kmenové buňky, nacházející se v mnoha orgánech od kůže po kostní dřeň, jsou však jiné.
Tyto „předchůdkyně“ běžných buněk se totiž mohou nekonečně obnovovat.
V případě potřeby se tyto buňky mohou na základě příslušných biochemických signálů dělit a měnit v celou řadu různých buněčných typů.
Taková přizpůsobivost znamená, že kmenové buňky jsou schopny regenerovat poškozené tkáně orgánů a poskytují tak nové možnosti léčby celé škály dnes zhoubných chorob.
Díky kmenovým buňkám by se lidské tělo snad mohlo naučit i „pěstovat“ nové orgány, které by nahrazovaly orgány poškozené. Otevřela by se tak cesta k novým formám buněčné terapie.
Na základě výzkumu se srovnatelnými buňkami myší vědci soudí, že kmenové buňky by se daly použít k náhradě kostní dřeně u pacientů trpících rakovinou či k produkování pankreatických buněk tlumících projevy diabetu nebo neuronových buněk k léčbě Parkinsonovy choroby, Alzheimerovy choroby a jiných mozkomíšních poruch.
Nejvhodnější kmenové buňky pro tento typ výzkumu pocházejí z velmi raných embryí vzniklých oplodněním ve zkumavce. To pochopitelně vede k etickému dilematu.
Představa, že by lidská embrya byla přiváděna na svět s jediným cílem „sklízet“ jejich buněčnou tkáň pro lékařské účely, budí strach z návratu do dob „nového světového řádu“.
Přestože je tato krajní možnost jen velmi málo pravděpodobná, pouhá pravděpodobnost zneužití této metody vyvolává silný odpor.
Většina těch, kteří jsou proti výzkumu kmenových buněk, nezpochybňuje její vědeckou a lékařskou hodnotou, nýbrž namítá proti používání lidských embryí.
Tito kritici, ponejvíce v Německu, kde výzkum kmenových buněk evokuje noční můru nacistické eugeniky, argumentují tím, že není nutné, aby se výzkum kmenových buněk zabýval výhradně embryi, neboť potencionální kmenové buňky se přirozeně vyskytují také v dospělé tkáni.
Existují studie o pozoruhodné plasticitě kmenových buněk vyzískaných z tkáně dospělých lidí, vědci je však vnímají velmi opatrně, neboť se dosud příliš mnoho neví, zda mohou delší dobu existovat mimo tělo, jaké jsou možnosti jejich diferenciace a zda je lze vyzískat v množstvích potřebných k prozkoumání jejich vhodnosti pro klinické použití.
Pokud by se na základě těchto nadějí výzkum zárodečných kmenových buněk zastavil, je možné, že uběhne mnoho let, než vědci zjistí, zda se dospělé kmenové buňky svými schopnostmi léčit nemoci vyrovnají kmenovým buňkám pocházejícím z embryí.
Nemůžeme si dovolit luxus postupovat v těchto slibných technologiích pomalu a postupně.
Lidem, jejichž jedinou nadějí je tento výzkum, jsme zavázáni probádat všechny cestičky, které mohou vést ke kýžené léčbě.
Výzkum dospělých kmenových buněk by každopádně měl dále probíhat; nemělo by to ale v žádném případě být na úkor neúnavného výzkumného snažení s cílem prozkoumat veškerý potenciál kmenových buněk pro použití v medicíně.
Další omezení přijaly nedávno také Spojené státy, kde se tématem zabývá Národní poradní komise pro lékařskou etiku v rámci obsáhlých porad a debat s etiky, náboženskými představiteli, vědci a lékaři.
Závěrem jednání bylo, že je eticky připustitelné připravovat linie kmenových buněk ze zmrazených embryí, ale pouze z těch, která byla získána v průběhu mimoděložního oplodnění a jež dárci i jejich lékař označili nad rámec klinických požadavků.
(V procesu umělého oplodnění dochází obvykle k oplodnění více vajíček, než kolik jich pak je uhnízděno do dělohy ženy toužící otěhotnět.)
Po těchto diskusích uveřejnil americký Národní zdravotní ústav směrnice, které sice dovolují využití vládních financí na podporu výzkumu kmenových buněk, ale zároveň ve své současné podobě zakazují federálně dotovaným badatelům zakládat nové linie těchto buněk.
Toto omezení tedy ukládá, že buněčné linie mohou být získávány jen ze soukromě financovaných nebo komerčních zdrojů, které se řídí protokoly ustanovenými zdravotními směrnicemi.
Mám za to, že jakkoli může být omezování vládních prostředků na zakládání buněčných linií politicky obezřetné, uvádí vědce do značně znevýhodněné pozice.
Víme, že existuje celá řada faktorů, kterým zatím ne zcela dobře rozumíme a díky nimž kmenové buňky ztrácejí schopnost diferencovat se do všech možných typů buněk.
Za ztrátou diferenciační schopnosti může stát konkrétní způsob derivace buněk, podmínky jejich růstu anebo různé další faktory manipulace s nimi.
Umožnit jednotlivým, státem financovaným badatelům, aby získávali kmenové buňky v různých podmínkách v jejich laboratořích, jak to nedávno povolily Británie a Francie, je nejlepší cestou k určení toho, jaké podmínky jsou rozhodující pro tvorbu buněk pro konkrétní léčebné účely.
Získávány, uskladňovány a uchovávány tak, aby jejich účinek pro dané lékařské využití byl co nejvyšší, budou nejspíše ty zárodečné kmenové buňky, které badatel připravuje ve své vlastní laboratoři.
Buňky získané z komerčních zdrojů mohou být naopak neznámého genetického původu a nemusejí proto vyhovovat pro důležité studijní účely.
Mnozí se odvolávají na různá málo pravděpodobná rizika spojená s výzkumem kmenových buněk. Základní etická volba je ovšem v tomto případě jasně vymezená: zda mají být lidská embrya, která by koneckonců byla právně znehodnocena, využívána k hledání a tvorbě léčebných metod, které teoreticky mohou zachraňovat životy lidí v nouzi.
Odpůrci potratu bez ohledu na jeho účel tvrdí, že obětování lidského embrya k získávání kmenových buněk se podobá potratu a je tedy nemorální.
Ovšem sbírání kmenových buněk z velmi raných embryí, která mají být odepsána a znehodnocena, je dle mého soudu něco nesporně jiného než umělé přerušení těhotenství.
Měli bychom ostatně zvážit morální následky toho, nebudeme-li pokračovat v této linii výzkumu, když přinejmenším teoreticky víme, že může vést k uzdravování a zachraňování lidských životů.
Jaký existuje vyšší mravní princip než snažit se pomáhat lidem, jejichž životy byly zasaženy nemocí a nemohoucností?
Náboženský pluralismus pro pluralitní věk
Volba papeže Benedikta XVI. a globální válka proti teroru přitáhly nebývalou pozornost k úloze náboženství ve světě.
Objevil se obzvláštní zájem (nejzřetelněji s ohledem na islám) zjistit, zda jsou jednotlivé náboženské tradice slučitelné s institucemi a hodnotami liberální demokracie.
Avšak upíráním pozornosti na to, co tvoří víru a náboženskou praxi, přehlížíme zřejmě mnohem důležitější otázku: jak se ve víře a jejím naplňování odrážejí náboženské zásady.
Navzdory vydatným důkazům o opaku se mnozí lidé – zejména teologové – obávají, že žijeme v sekulární době.
Náš věk, pro nějž sekularismus není ani zdaleka nejcharakterističtější, však zažil obrovské výbuchy náboženských vášní.
Moderní doba je stejně náboženská jako všechna předchozí historická období, ba v některých místech ještě náboženštější.
Jedna výjimka je geografická: západní a střední Evropa skutečně prošly výrazným úpadkem náboženské víry, což se stalo důležitou součástí evropské kulturní identity.
Další výjimka je sociologická a týká se relativně nepočetné, ale vlivné mezinárodní inteligence, pro niž se sekularizace stala nejen faktem, nýbrž – alespoň pro některé její představitele – ideologickým závazkem.
Jedná se o výjimky.
Co modernita více méně nevyhnutelně přináší, není sekularizace, ale pluralismus – mírové soužití různých rasových, etnických či náboženských skupin v téže společnosti.
Modernita podkopává tradiční jednolitost společenství, neboť jejich členové a nečlenové na sebe neustále narážejí, ať už fyzicky (prostřednictvím urbanizace a cestování), nebo „virtuálně“ (prostřednictvím masové gramotnosti a masové komunikace).
Pluralismus – urychlený, rozšířený a vystupňovaný globalizací – se stal všudypřítomnou skutečností společenského života i vědomí jedince.
Na institucionální úrovni pluralismus znamená, že zavedená náboženství už nemohou brát za samozřejmost, že určitá populace se pasivně poddá jejich autoritě.
Je-li zaručena svoboda vyznání – což je v liberálních demokraciích typická situace – náboženské instituce nemohou spoléhat na to, že modlitebny zaplní stát.
Místo toho je potřeba lidi přesvědčit , aby autoritu přijali, což dává vzniknout jakémusi náboženskému trhu.
Byť si i jedna náboženská tradice stále nárokuje většinu populace jako své nominální stoupence, jednotlivci se stále mohou rozhodnout pro přerušení vazby na instituci, která danou tradici představuje (tak jako v evropských zemích s katolickou většinou).
Na úrovni vědomí jednotlivce to znamená, že je nyní obtížnější získat náboženskou jistotu.
Náboženské rozhodnutí může být záležitostí vášnivé oddanosti (jako v případě Kierkegaardova „uvěření“) nebo běžněji spotřebitelskou volbou s nižší citovou intenzitou (vyjádřenou výmluvným americkým obratem „náboženská preference“).
Ať tak či onak, jedinec je odkázán sám na sebe a musí o domácí náboženské tradici přemítat a vyrovnat se s ní.
I když se jedinec rozhodne přijmout silně konzervativní podobu tradice, toto rozhodnutí může – alespoň teoreticky – někdy v budoucnosti vzít zpět.
Pluralismus tudíž nutí církve, aby se stávaly denominacemi. Denominace má rysy církve, do níž se člověk narodí, ale jedinci k ní lnou dobrovolně a uznávají právo jiných denominací na existenci.
Tím, co jasně odlišuje různá náboženství z hlediska jejich slučitelnosti s moderní liberální demokracií, je pravděpodobně spíš přijetí pluralismu než lpění na určitých přesvědčeních a praktikách.
Z dobře známých historických důvodů mají v rámci křesťanství komparativní výhodu v přizpůsobivosti pluralismu protestanti.
Římskokatolická církev se po dlouhém období zarputilého vzdoru také pluralitní konkurenci přizpůsobila, přičemž teologicky to ospravedlnila prohlášeními o náboženské svobodě, které mají počátky u Druhého vatikánského koncilu.
Přijetí tržního hospodářství bylo pomalejší, ale i to bylo zahájeno encyklikou Centesimus Annus Jana Pavla II.
Východokřesťanské pravoslaví je ovšem něco jiného.
Vztah posvátného a sekulárního sice rozpoutává debaty napříč islámským světem i v Izraeli, ale pravoslavný pojem sinfonia – harmonická jednota mezi společností, státem a církví – představuje pro přijetí liberální demokracie osobitou potíž.
Srovnatelné pravoslavné představy o společenské solidaritě (ruská sobornosť ) ztěžují akceptaci kapitalismu, protože soutěživost a osobní podnikavost se považují za morálně odpudivé výrazy bezohlednosti a chamtivosti.
Reakce na výzvu globálního pluralismu na sebe v různých částech pravoslavného světa vezmou různé podoby.
Mohou se objevit snahy o opětovné vybudování čehosi podobného tradičnímu sinfonia jako v Rusku, přijetí „eurosekularity“ jako v Řecku, na Kypru a v dalších zemích vstupujících do oběžné dráhy EU (Rumunsko a Bulharsko dřív, Arménie a Gruzie později) nebo směřování k dobrovolnému sdružování jako v USA.
Výzva, jíž pravoslaví čelí, však zdůrazňuje tři možnosti, jež dnes náboženské obce mají: pluralismu vzdorovat, vzdálit se mu nebo se zapojit.
Ani jedna není prosta potíží a rizik, ale slučitelná s liberální demokracií je jedině angažovanost.
Zapojit se znamená, že tradice bude vyvedena do otevřeného diskurzu kultury a že ti, kdo tradici představují, si nebudou pravdu nárokovat apologeticky.
To nevyhnutelně povede k nařčením z obracení na vlastní víru pejorativně interpretovaného jako „lovení duší“.
Obracení na víru ale znamená pouze to, že se člověk snaží přesvědčit ostatní o tom, čemu je oddán.
Právě to obvykle sebevědomá společenství dělají.
Řečeno bez obalu: místo strachu, že si římskokatolická církev „přivlastní“ pravoslavné duše, by se pravoslavná církev měla snažit přivlastnit si duše katolické.
Kromě toho ve věku, kdy náboženství musí přesvědčovat , musí také obracet na svou víru uvnitř vlastní společnosti – poukazovat na pravdu, hodnoty a krásu tradice –, i když se rozhodnou mimo svou společnost tak nečinit.
Jinak o své děti přijdou.
Zabouchnuté dveře k euru
Podle návrhu, o kterém se ve Frankfurtu otevřeně diskutovalo, by se kromě makroekonomických maastrichtských kritérií, která platí už od zavedení eura, používala jako další kritérium pro vstup do eurozóny kvalita bankovní soustavy kandidátské země.
Pomineme-li pokrytectví západních vlád, které podobné kroky posvěcují právě v době, kdy po obrovských selháních regulačních mechanismů samy sanují banky, je tento návrh silně pochybený.
Chceme-li si plně uvědomit absurdnost tohoto návrhu, zamysleme se nad mimořádně úspěšným východoevropským růstovým modelem z posledních dvou desetiletí.
Model prosazený západní Evropou a použitý Evropou východní byl založen na představě, že kapitál by měl proudit z kapitálově bohatých do kapitálově chudých zemí.
Ekonomové se musí vrátit do Spojených států devatenáctého století, aby našli podobně čítankový příklad úspěšného růstu, při němž byly vysoké deficity na běžném účtu financovány hlavně prostřednictvím přímých zahraničních investic.
Finanční toky doprovázela nevídaná finanční integrace, po níž dnes většinu východoevropských bank kontrolují západní mateřské firmy.
Tento model fungoval pozoruhodně dobře nejen při vytváření růstu, ale i při zdokonalování institucí, které podporují trhy a demokracii ve východní Evropě, jak dokládá Zpráva o přechodu zveřejněná v roce 2008 Evropskou bankou pro obnovu a rozvoj.
Zároveň však učinil tyto země zranitelnými vůči zvratům a výkyvům globálních finančních trhů.
V posledním půldruhém roce odolávaly těmto tlakům pozoruhodně dobře, ale globální krize je zasáhla plnou silou, a tak se dnes ucházejí o pomoc Mezinárodního měnového fondu.
Největší zranitelnost v současné krizi spočívá ve značné náchylnosti vůči pohybům zahraničních měn.
Účastníci trhu ve všech segmentech ekonomiky, tedy domácnosti i firmy, sázeli na to, že jejich místní měny se budou i nadále zhodnocovat.
Hypotéky ve švýcarských francích a půjčky na automobil v japonských jenech byly v celém regionu běžné.
Pravděpodobně nejrozšířenější však byly tyto praktiky v Maďarsku, první zemi, která se uchází o záchranný balík z MMF.
Tuto zranitelnost však do značné míry vytvořily nebo k ní přinejmenším přispěly západní banky.
Finance z mateřských bank, které v rané fázi krize pomohly poskytnout východoevropským bankovním soustavám likviditu, se dnes jeví spíše jako pasivum a možný zdroj nákazy.
A byly to také západoevropské regulační a kontrolní instituce, které měly na základě svých domácích pravomocí před těmito excesy odrazovat.
Pronikání zahraničních bank navíc v podstatě připravilo střední a východní Evropu o nástroje monetární politiky a ponechalo jí jen malou kontrolu nad extrémně rychlým růstem úvěrů.
K tomu je nutno přičíst i dopad současných záchranných balíků určených západoevropským bankám na bankovní soustavy ve východní Evropě.
Na jedné straně pomáhají tyto programy zvyšovat stabilitu tím, že podporují mateřské banky působící v regionu.
Na druhé straně však i tyto intervence podkopávají východoevropské finanční soustavy.
Vlády východoevropských zemí nemohou dost dobře konkurovat široce založenému pojištění vkladů u západních sousedů, a štědré rekapitalizace snížily relativní náklady financování západních bank, což konkurenceschopnost místních institucí ještě více oslabilo.
Řada vlád navíc otevřeně či skrytě omezuje schopnost mateřských bank využívat vládní prostředky k podpoře svých východoevropských dceřiných společností, z nichž mnohé mají pro stabilitu místních finančních soustav klíčový význam.
Dělat z kvality bankovní soustavy nové kritérium pro členství v eurozóně není jen pokrytecké, ale i kontraproduktivní.
Relativně vysoká inflace je hlavním důvodem, proč bylo členství v eurozóně ve většině zemí vnímáno jako stále vzdálenější a proč má vyhlídka členství stále nižší dopad na domácí reformní úsilí.
Skutečnost, že míra inflace momentálně klesá, je v současné krizi jen chabou útěchou.
A co je ještě důležitější, krize ukázala, jak si tyto malé ekonomiky cení možnosti být součástí širší měnové oblasti.
Místo aby stávající členové eurozóny využili skutečnosti, že dnes mají na kandidátské země nevídanou páku, a dotlačili je k plnění maastrichtských kritérií, uvažují o novém a neobyčejně vágním kritériu založeném na kvalitě bankovních soustav.
Čí banky to však jsou?
Z koho si tu děláme legraci?
Evropa očima Ameriky
Evropanům je neustále připomínáno vše, co je v nepořádku s Amerikou.
Snad by ale Evropané měli postup obrátit: co je podle Američanů v nepořádku s Evropou?
Američané vnímají Evropu především jako kontinent, jenž vlastní vinou stagnuje - a mají pro to dobré důvody.
Hospodářský růst v EU se v roce 2003 pohyboval kolem nuly.
Situace vypadá tak, že několik zemí, nejnápadněji Německo a Francii, svazují nepružné trhy práce a regulace, jež potlačují dynamiku.
Nesmírně vychvalovaná „Lisabonská deklarace" Evropské unie, jež před několika lety provolala, že se Evropa do roku 2010 stane konkurenčně nejschopnějším regionem na světě, připadá Američanům směšná - to americké přírůstky produktivity posunují laťku čím dál výš.
Amerika také Evropu vnímá jako příliš do sebe zahleděnou, někdy až nebezpečně.
Co je horší, informovaní Američané vidí, že se Evropou bezuzdně šíří antisemitismus a že jednou zemí za druhou vítězně táhnou xenofobní politické strany.
Ani pokojná Skandinávie tomu neunikla.
Američané jsou svědky naprosté neschopnosti Evropy řešit imigraci způsoby, které posilují dynamiku a pestrost, nikoliv nepřátelství a vyšší státní výdaje.
To se jeví tím nepochopitelnější, že si Američané uvědomují, jak naléhavě Evropa vzhledem ke své velice nízké porodnosti imigranty potřebuje.
Přístup Evropy k „lotrovským" státům a světovému terorismu - tak, jak je vnímán - dojem spokojené uzavřenosti ještě zesiluje.
Američané se sice mohou různit v názoru, jaká politika měla být v Iráku uskutečněna, ale vědí, že jejich země nemůže utéct ze své pozice světového lídra zodpovědného za vývoj v Severní Koreji, na Středním východě, ve vztahu Pákistánu a Indie, na Tchaj-wanu a jinde.
Tam venku je džungle, jak říkají Američané - ne každý problém a střet lze řešit prostřednictvím onoho druhu mírových, vleklých jednání, jimž EU dává přednost.
Německo a Francie byly proti použití vojenské síly vůči Saddámu Husajnovi, ale nenabízely jinou možnost, jak bagdádského řezníka odstranit. „Jak zněla evropská odpověď na problém Saddáma Husajna?" ptal se senátor Joe Biden v panelové diskusi na nedávném davoském fóru.
Biden je člen Demokratické strany a ostrý kritik prezident Bushe. „Tázal jsem se francouzských i německých lídrů, ale nikdy jsem nedostal věrohodnou odpověď."
„Nejsme připraveni silově řešit ani konflikty na svém vlastním kontinentě," povzdechl si polský prezident Aleksander Kwasniewski.
Bosenští Muslimové vděčí za vysvobození z jatek Americe, nikoliv EU.
Evropa ve srovnání s USA vydává na ozbrojené složky polovinu finančních prostředků a její vojenská síla je následně desetinová, podotkl předseda Evropského parlamentu Pat Cox.
V očích Američanů dnes Evropa nadále rychle vojensky slábne, neboť ztrácí svou přední pozici ve vědě.
V posledním čtvrtstoletí tvořili Američané dvě třetiny nositelů Nobelovy ceny ve vědeckých oborech a mnozí další vedou nebo vedli svůj výzkum na amerických univerzitách.
Podle časopisu Time v současnosti v USA pracuje 400 tisíc výzkumníků z Evropy.
Nedostatečné financování, natolik komplikovaná byrokracie, že problematický je i nákup použitého počítače, hierarchie, jež brzdí radost z poznávání a tvořivosti: to jsou překážky, jimž musí čelit evropští vědci a jež se staly popudem k dnešnímu „odlivu mozků" do Ameriky.
Připočtěme k tomuto receptu ještě ekonomiku.
Cenové regulace a další neuvážené prvky evropské politiky přispívají k faktu, že v celosvětovém měřítku je 60% nových léků vyvinuto v USA, zatímco před pouhými deseti lety to bylo jen 40%.
Kvůli této neplodnosti a netečnosti je Evropa pro Američany čím dál méně zajímavá.
Proto zaměřují svůj pohled jinam, a to na Čínu (1,3 miliard obyvatel a hospodářství rostoucí rok co rok o osm až deset procent) a Indii (1,1 miliard obyvatel a šestiprocentní roční růst).
Indie má v současnosti skutečně jedny z nejlepších inženýrů, techniků v oblasti informatiky a zdravotnických odborníků.
V Indii zřejmě žije nejpočetnější střední vrstva na světě.
Vzhledem k tomu, že se zavádí nové patentové právo, Indie se stane stejným magnetem pro farmaceutický průmysl, jakým je pro informační technologie, neboť oproti Evropě a USA zajistí klinické testy nových léků za čtvrtinu ceny.
Zatímco Amerika určitou měrou svou populaci rozšiřuje, díky normální porodnosti a značnému přílivu imigrantů, evropský podíl na zalidnění světa se blíží pouhým čtyřem procentům a zdá se, že je odsouzen k stárnutí, neboť se stále ztenčuje.
Ke změně americké globální orientace přispívají také demografické změny v USA.
Mezi americkými přistěhovalci převládají Latinoameričané a Asiaté, a proto USA pociťují slaběji své evropské dědictví.
Obdobně platí, že domácí politika USA tíhne k jihu a západu země, tedy regionům, které hledí s nadějemi do Latinské Ameriky a do Asie, nikoliv do Evropy.
Americké bezpečnostní zájmy v Evropě pochopitelně také omezil pád sovětského impéria.
Je tento pohled z americké perspektivy nespravedlivý?
Možná.
Není ale o nic nespravedlivější než to, jak je dnes v evropských médiích pravidelně zpodobňována Amerika.
Ačkoliv jsou ovšem Američané vůči Evropě kritičtí, jsou také sebekritičtí, a to mnohem víc než většina Evropanů.
Jak napsal jistý evropský komentátor na adresu odlivu vědců z Evropy do Ameriky: „Nejsmutnější je, že Evropané jsou stále přesvědčeni, že jejich společnost představuje prototyp civilizace a že USA směřují k pádu.
Co když je to ve skutečnosti naopak?"
Každý Evropan by se měl nad touto možností alespoň na chvíli zamyslet, než se vrátí ke svému současnému odporu vůči všemu americkému.
Hledání kvality na webu
Už dnes se vám na harddisk přenosného počítače vejde víc knih než do knihkupectví, kde leží 60 tisíc titulů.
Říká se, že počet webových stránek na internetu překročil 500 miliard, což by stačilo na zaplnění deseti moderních letadlových lodí odpovídajícím množstvím 500stránkových, půlkilových knih.
Takové analogie nám pomáhají představit si nesmírnost informační exploze a potvrdit obavy, které s ní přicházejí.
Jediným mechanismem, který nám pomáhá se touto záplavou informací prodírat, jsou vyhledávače, takže bychom si je neměli plést s volitelnými doplňky, tlačítkem používaným pro zpestření ani s nástrojem k nalezení nejbližší pizzerie.
Vyhledávače jsou naprosto nejmocnější rozvodny vědomostí, bohatství a ovšem též dezinformací.
Když hovoříme o prohledávání webu, první jméno, které vytane na mysli, je samozřejmě Google.
Není přehnané, když řekneme, že Google dal internetu jeho dnešní podobu.
Vyprofiloval novou generaci lidí, kteří se pozoruhodně liší od svých rodičů.
Silné poválečné ročníky to asi dokážou pochopit nejlíp, protože jako děti zažili rock ’n’ roll a jako rodiče Google.
Koncepce Googlu se zakládá na statistických algoritmech.
Techniky vyhledávání založené na takových algoritmech ale nedokážou zohledňovat kvalitu informací, prostě proto, že informace vysoké jakosti nejsou vždycky populární a populární informace zase nejsou vždycky vysoce jakostní.
Statistické údaje lze shromažďovat do aleluja, ale nemůžete očekávat, že statistika přinese účinek jdoucí za hranice toho, k čemu se hodí.
Systémy sběru statistických údajů jsou navíc obráceny do minulosti.
Potřebují čas, aby lidé vytvořili odkazy, a další čas, aby je sesbíraly.
Nové publikace a dynamické stránky, které svůj obsah často mění, jsou tudíž už teď mimo dosah metod založených na popularitě a hledání takových materiálů lehce podléhá primitivním technikám manipulace.
Nedostatky dnešních vyhledávačů například daly vzniknout nové branži nazývané optimalizace pro vyhledávače, která se zaměřuje na strategie, které webovým stránkám zajistí přední umístění podle kritérií popularity používaných googlovskými vyhledávači.
V této branži se protočí miliardy dolarů.
Stěžejní myšlenkou sémantické techniky je naučit počítače rozumět tomu, jak svět funguje.
Tak například když by počítač narazil na slovo „bill“, věděl by, že „bill“ má v angličtině 15 významů.
Když by se setkal se slovním spojením „killed the bill“, usoudil by, že „bill“ tu může znamenat jedině navrhovaný zákon předložený zákonodárnému sboru a že „kill“ může znamenat jedině „zastavit“.
Naproti tomu „kill bill“ by znamenalo jedině název filmu tohoto jména.
Nakonec by se série dedukcí tohoto typu vypořádala s celými větami a odstavci, aby byla věrně zachycena vazba textu a smyslu.
Abychom dosáhli takové obratnosti při zpracování jazyků počítačovými algoritmy, je zapotřebí vybudovat ontologii.
Ontologie není ani slovník ani tezaurus.
Je to mapa vzájemně propojených pojmů a slovních významů, která reflektuje vztahy, jako jsou ty, které existují mezi pojmy „bill“ a „kill“.
Vytvořit ontologii, která shrne světové znalosti, může být sice obrovský úkol, který si vyžádá jednak úsilí srovnatelné se sestavováním rozsáhlé encyklopedie, jednak potřebné odborné znalosti, ale je to uskutečnitelné.
Jaký výsledek tyto snahy přinesou, se teprve uvidí.
NATO: další tažení na východ
BERLIN: Příští summit Severoatlantické aliance se bude konat v zimě roku 2002 v Praze – pokud ovšem prezident Bush nesvolá své spojence dříve.
Otázky, které je do té doby třeba zodpovědět, jsou jasné už dnes: která další země – pokud vůbec nějaká – bude přizvána ke vstupu a kdy k tomu dojde?
Ať už bude rozhodnutí jakékoliv, musí přípravné práce začít co nejdříve, a to nejpozději do konce tohoto roku.
Situace je naprosto odlišná od roku 1997, kdy se členy NATO staly Polsko, Maďarsko a Česko.
Výsledek tehdejšího madridského summitu, kde se o jejich členství rozhodovalo, byl do samého závěru jednání nejasný.
Nejasnosti skončily, když Spojené státy omezily přijetí na tři vybrané země, čímž překvapily ty členy aliance, kteří podporovali jiné kandidáty.
Nejožehavějším problémem dnešních dnů je členství pobaltských států – Estonska, Lotyšska a Litvy: přijmout je hned teď, po přechodném období, anebo vůbec nikdy?
Zamítnutí nebo pozdržení členství pobaltských zemí v NATO bude vnímáno jako ústupek vůči Rusku; jejich přijetí pak ale bude Moskva vnímat jako plivnutí do obličeje.
Negativní dopad obou možných rozhodnutí – buď pro Rusko nebo státy Pobaltí – nebude jednoduchý.
Překvapivý závěr v madridském stylu by situaci jen zhoršil, protože je třeba celou věc pečlivě připravit, aby se zabránilo škodám, a protože se promrhá spousta času, bude-li vše odloženo až na pražská jednání.
Některé členské země NATO se snaží těmto problémům vyhnout odkladem.
Ptají se, proč bychom nemohli odložit rozšíření některých států žádajících o vstup do NATO na dobu, až se stanou členy Evropské unie, kdy už mnohé aspekty jejich bezpečnostní situace budou vyřešeny?
Odklad ale není schůdné řešení, a to z následujících důvodů:
– Členství pobaltských zemí v NATO je pro alianci prioritou právě díky Rusku.
Moskva nepřestává hřímat, že první vlna rozšíření NATO směrem na východ musí být zároveň poslední.
Podle Ruska by členství Estonska, Lotyšska a Litvy v NATO vážně ohrozilo jeho bezpečnost (čti sebevědomí).
Vzhledem k síle těchto protestů by ale otálení s rozšiřováním mohlo nakonec Putinovi připadat jako podlézání;
– Na washingtonském summitu v roce 1999 se Západ zavázal, že v rozšiřování bude pokračovat.
Hlavy států NATO tehdy přivítaly pokrok kandidátských zemí a pochválily konkrétně pobaltské země.
Představitelé NATO rovněž slíbili, že se k otázce rozšíření vrátí nejpozději v roce 2002.
Chtějí-li zůstat v očích Ruska a východní Evropy důvěryhodní, nemohou v Praze zopakovat stejný recept jako v Madridu;
– Rozšiřování Evropské unie je zdlouhavější než relativně rychlejší rozšiřování NATO.
Kdyby se jednání o přijetí do EU se zeměmi Pobaltí blížila ke konci, byl by odklad členství v NATO ospravedlnitelný, neboť Evropská unie se svou novou obrannou identitou je dnes nejen ekonomicky prosperující, ale i bezpečnostní svazek.
Kdyby se pobaltské státy staly členy EU, dostaly by se nepřímo pod bezpečnostní štít Severoatlantické aliance a jejich explicitní členství v NATO by tak možná bylo zbytečné.
Bohužel bude trvat ještě dlouho, než budou jednání o vstupu těchto zemí do EU uzavřena a ratifikována.
Pozastavení jednání do této doby je jen jiný způsob odkladu.
– Na konci studené války NATO redefinovalo svou funkci jako síť stability pro celé euroatlantické společenství, kam pochopitelně patří i mladé východoevropské demokracie.
Argumenty tvrdící, že nehrozí žádné přímé bezpečnostní riziko a že proto země Pobaltí nepotřebují záruky NATO – názor, který má nemalý ohlas v Berlíně –, jsou ale v přímém rozporu s touto novou definicí.
I když některé členské státy NATO by se od této strategie nejraději distancovaly, Bushova administrativa jednoznačně podporuje roli NATO jako sítě, jež je zárukou stability.
Ani možné budoucí členství v EU ani současné příznivé bezpečnostní podmínky neopodstatňují odklad rozšiřování Severoatlantické aliance.
Finesy diplomacie nemohou mít v tomto případě velký vliv.
NATO musí pobaltským zemím jasně říct ano nebo ne.
(NATO musí navíc přihlášky všech tří zemí projednávat současně.
Pokud by se členem NATO stala jen jedna ze zemí Pobaltí coby symbol západní odhodlanosti, Rusko by to chápalo jako ústupek, ne jako neochvějnost.)
Pokud NATO řekne ano, musí dát Rusku i baltské trojce jasně na srozuměnou, že cílem rozšíření je zvýšit stabilitu podél západní hranice Ruska, nikoli Rusku vyhrožovat.
Signálem pro obě strany by měla být minimální vojenská přítomnost NATO v regionu Pobaltí.
Kromě toho by měla konečně být otevřeně připuštěna perspektiva vstupu demokratického Ruska do Severoatlantické aliance.
Obojí je třeba provést dříve, než bude oficiálně oznámena nová vlna rozšíření.
Pokud NATO pobaltské země zamítne, musí zabránit tomu, aby to Moskva interpretovala jako stvrzení toho, že Estonsko, Lotyšsko a Litva zůstávají uvězněny ve sféře ruského vlivu a že se jeho velmocenský přístup vyplatil.
Oba důsledky jsou potenciálně katastrofální, a to nejen pro vztahy mezi Západem a východní Evropou, ale především pro vztahy mezi Ruskem a Západem.
Rusko je třeba přimět k tomu, aby explicitně a formálně stvrdilo právo pobaltských zemí na svobodnou volbu spojenců.
Ve světle toho, jak Moskva trvá na tom, že takové rozhodnutí nikdy nepřijme, to bude těžký úkol.
Pokud bude členství v alianci pobaltským zemím zamítnuto, musí se jim dostat ujištění, že jim v případě bezpečnostního ohrožení Západ pomůže.
Přijetí i odklad jsou legitimní rozhodnutí.
Každé z nich si ale žádá včasné zhodnocení, aby se minimalizovaly jejich negativní důsledky.
Při hodnocení obou variant se přijetí pobaltských zemí okamžitě jeví jako lepší řešení.
Pokusy napravit škody, které by způsobil odklad vstupu, budou mnohem nákladnější než veškeré snahy uvolnit napětí poté, co bude rozšíření oznámeno.
Na dalším summitu, následujícím po tom pražském, se zemím Pobaltí musí v každém případě dostat ujištění, že z pohledu své historie mají naprosté právo žádat, aby byly součástí bezpečnostního spojenectví, které je pro západní demokracie samozřejmostí.
Evropský boj s veřejností a proti terorismu
Vládní koalice kancléře Schrödera si taktak zajistila potřebnou podporu německého Bundestagu pro vyslání německých vojáků do kampaně proti mezinárodnímu terorismu.
Hlasování jistě provázely zvlástní okolnosti, ovsem snaha, jíž nejuznávanějsí a nejmocnějsí politik země vynaložil na získání podpory německého parlamentu (a jeho koaličních partnerů, Strany zelených), by měla být varováním ostatním západním vládám, aby při účasti v náročné, dlouholeté kampani proti zosnovatelům a vykonavatelům mezinárodního terorismu nezapomínaly na svou veřejnost.
V prvních týdnech po útocích na Světové obchodní středisko a Pentagon si evropské vlády byly podporou svých občanů naprosto jisty.
Situace se změnila, když Spojené státy začaly s bombovými útoky proti Tálibánu; pochybnosti o uvážlivosti americké vojenské akce se mísily s pocity nechuti při pohledu na to, jak supermoderní velmoc drtí zemi na úrovni středověku, zdevastovanou desetiletími války. Sotva ale americká strategie začala přináset své ovoce, pochyby Evropanů opadly.
Určitě se ale znovu objeví, až vzpomínky na útoky z 11. září vyblednou a snaha vymýtit terorismus se ocitne před novými problémy, překážkami a obtížnými rozhodnutími či případně až si vyžádá riskantní vojenskou akci někde jinde.
Americká vláda naopak nemá sebemensí problém udržovat podporu americké veřejnosti.
Američany útok proti jejich velebené nezranitelnosti tak sokoval a rozlítil, že jsou rozhodnuti pachatele hledat vsemi prostředky, které mají k dispozici.
Prezident Bush si toto předsevzetí vzal za svou hlavní prioritu: dokud bude v Bílém domě, nesleví z honby za teroristy ani on, ani jeho národ.
Udržet veřejnou podporu ovsem bude problém v západní Evropě, v zemích nejbližsích spojenců Ameriky. Kdyby přestaly Spojené státy podporovat, mohlo by se unikátní transatlantické partnerství rozpadnout.
Raněná Amerika si nesmírně vážila spontánních projevů soucitu a solidarity, které se po 11. září začaly valit přes Atlantik.
Kdyby vsak Evropa měla zasít zrnko pochybnosti o tom, co je teď pro Američany s ohledem na společnou bezpečnost atlantického společenství nejnebezpečnějsí - a dost možná vůbec jedinou výzvou dneska -, Amerika by se od Evropy vztekle odvrátila.
Evropské vlády to dobře vědí.
Ostatně nebylo to jen morální pobouření, ale i vypočítavý vlastní zájem, který je hned 12. září přiměl uplatnit článek 5 Severoatlantické dohody. Vyjadřují-li znovu a znovu svou ,,bezmeznou solidaritu`` a dávají-li k dispozici své vlastní ozbrojené síly, není to pouze proto, aby získaly jistý vliv nad americkou strategií i kromě Afghánistánu, ale i proto, aby co možná nejjednoznačněji daly najevo své odhodlání stát po boku Spojených států.
Taková strategie vsak neuspěje bez dlouhodobého odhodlání.
Pokud nebude objasňována a vnímána jako národní zájem, bude mít za následek propad domácí politické podpory, a to možná až do té míry, že ohrozí evropské vládní koalice, včetně Schröderovy.
Ze vsech evropských vlád má strategii, která úspěsně snoubí solidaritu s USA s domácí podporou, jen Blairova vláda v Británii.
Pravda, pro Brity je tažení do války trnem v oku mnohem méně než pro Evropany na pevnině.
Jen na to se ale Blair nespoléhal.
Os samého začátku prohlasoval, že útoky na New York byly přímo namířeny proti jeho zemi.
Když pak povolal britské vojsko, slo o společnou obranu, nikoli jen o to, posloužit Spojeným státům.
Trval na tom, aby se s ním americká vláda radila o svých plánech, a když se ve Washingtonu začalo nahlas mluvit o útoku na Irák, dal britský premiér najevo své jasné veto.
To vse ostatním spojencům i občanům doma naznačilo, že spolupráce Británie není samozřejmá, že vyžaduje domácí souhlas.
Naproti tomu politikům z pevniny se nepodařilo přílis vyvrátit zdání, že jednají jen v reakci na žádost USA a pro USA.
Jejich občané přitom ale po právu žádají, aby jejich vláda nesloužila zájmům jiných.
Chtějí-li setrvat v boji proti mezinárodnímu terorismu, musí se evropstí politikové trochu přiučit od premiéra Blaira.
Za prvé musí začít zdůrazňovat, že bojují také oni, ne jen Amerika.
Pak by také měli přispět svým vlastním, rozhodným dílem.
Nemohou jen čekat na to, co udělá Amerika, a stejně tak nemohou dělat jen to, co od nich Washington očekává.
Budou se zkrátka muset sami snažit pomáhat společné snaze.
Co se myslí oním vlastním, rozhodným dílem, je nasnadě.
Ostatně jen zažitý zvyk hrát Americe druhé housle brání členským zemím Evropské unie jasně a nahlas se distancovat od represivních zásahů Izraele na Západním břehu a v Gaze, ačkoli takový postoj by posílil podporu koalice proti terorismu ze strany arabských států a pomohl by i americké diplomacii.
Totéž platí pro evropskou snahu znovu vybudovat vztahy s Íránem či pro společnou iniciativu investovat do pomoci Rusku zlikvidovat jeho obrovský arzenál zastaralých jaderných a chemických zbraní, které by se mohly dostat do nepovolaných rukou.
Formulování a realizaci rozhodné evropské politiky na podporu koalice proti terorismu nestojí v cestě už nic kromě netečnosti, samolibosti a oportunismu.
Současná krize vrhá světlo na jeden z dominantních a odvěkých rysů evropského chování - luxus dívat se zpět.
Pokusů zorganizovat evropské úsilí bylo mnoho. Zakládaly se vesměs na názoru, že jen tak budou moci evropské vlády hrát skutečnou roli na mezinárodním poli.
Politikové u moci vsak tyto snahy až přílis často nebrali vážně nebo je pro jejich zdánlivou neproveditelnost zamítali.
Ale dnes, kdy se udržení solidarity občanů stalo zásadní podmínkou udržení solidarity evropských vlád s Amerikou v dlouhém boji proti mezinárodnímu terorismu, mělo by těmto snahám být dopřáno sluchu.
I serif dodržuje zákony
Už delsí dobu to vypadá, že Spojené státy jsou rozhodnuty ignorovat základní řídící instrument vztahů mezi zeměmi - mezinárodní smlouvy a instituce, jež na ně dohlížejí.
Zrusena byla dohoda o protibalistických střelách s bývalým Sovětským svazem, kterou se zakazovala národní raketová obrana.
Zamítnut byl protokol, jehož cílem měl být dohled nad dodržováním zákazu používání biologických zbraní.
Za nepřijatelný pro Spojené státy byl označen tzv. kjótský protokol o klimatických změnách.
Odmítnuta byla dohoda o zákazu jaderných zkousek - na jejímž projednávání měla americká strana významný podíl.
A konečně projekt mezinárodního soudního dvora se stal terčem posměchu a předmětem prudkého odporu.
Když Rusko žádalo, aby dohodnutá omezení strategických jaderných hlavic byla vymezena písemným dokumentem zavazujícím Moskvu i Washington, Spojené státy couvly s tím, že dávají přednost vágnímu vyjádření obecného principu.
Podle Bushovy administrativy jsou mezinárodní úmluvy dobré pro mensí mocnosti - ale pro jedinou světovou supervelmoc jsou nepřijatelným omezováním její svobody jednat.
Není to jen trvalá snaha Spojených států využívat svou jedinečnou moc způsoby obecně neskodícími mezinárodní stabilitě, jež by měla uklidnit obavu z tohoto trendu, ani druhý dobře známý jev, totiž sklon amerických vlád začít s nějakou ideologií, dříve než dospějí k pragmatismu.
Nejsme zde svědky koperníkovské revize oběžných drah diplomacie.
Neboť přestože by svět bez smluv a institucí jistě poskodil větsinu jiných států, poskodil by i mocnou Ameriku.
Zkusenosti z Guantánama s tím, jak zacházet s bojovníky Tálibánu a al-Kajdy, jsou toho jasným a typickým příkladem.
Ženevské konvence v minulosti předepisovaly, jak je třeba zacházet s klasickými válečnými zajatci a zajatými příslusníky zvlástních vojenských sil: nemá se s nimi jednat jako se zločinci.
Nejdříve americký ministr obrany Donald Rumsfeld prohlásil, že je tato mezinárodní dohoda nepoužitelná.
Záhy vsak slova Pentagonu ztratila svou ostrost: žádný problém vlastně neexistuje, poněvadž zajatci budou tak jako tak brzy propustěni a navíc je s nimi nakládáno dobře.
A nakonec sám prezident Bush oznámil, že ochraně Ženevských konvencí se budou moci těsit bojovníci Tálibánu, ovsem nikoli členové teroristické organizace al-Kajdá.
Důvod tohoto obratu je zjevný: zpochybní-li USA Ženevské konvence, mohli by američtí vojáci, v případě, že budou zajati, ztratit ochranu, kterou jim tato úmluva zajisťuje.
A jakmile si Spojené státy začnou nárokovat právo na diktování či rusení mezinárodních smluv, jak se jim zachce, nebudou už totéž moci vyčítat jiným zemím.
Mezinárodní zákony jsou velmi křehké, a proto se musí spoléhat na podporu nejsilnějsích účastníků mezinárodního dění: pokud taková země zákon nedodržuje, je těžké jej pak prosazovat.
Jenže schopnost i těch nejmocnějsích zemí uplatňovat mezinárodní vliv je závislá na tom, zda tyto mezinárodní zákony budou prosazovány či nikoliv.
Pokud jde o vojenskou sílu, nezávisí Amerika na nikom a na ničem. Avsak pokud jde o vliv ve světě, jsou Spojené státy stále závislé na souhlasu jiných, mensích zemí.
Kdyby se Spojené státy rozhodly odstoupit od mezinárodního práva - nejsilnějsího symbolu spravedlivějsího mezinárodního systému -ztratily by postupně vsechen svůj vliv.
Tak zní ponaučení z Guantánama.
A to je taky důvod, proč se zbytek světa nemá čeho obávat.
Spojené státy teď jen procházejí jedním ze svých stavů, kdy mají pocit, že je třeba přeformulovat řád světa, což v konečném důsledku bývá obvykle pro dobro celého světa.
Znepokojení USA nad převážnou částí mezinárodního práva týkající se konfliktů ovsem není zcela neopodstatněné.
Vzhledem k novým otázkám spojeným s globální nejistotou, alespoň zčásti způsobenou privatizací vojenské síly, je třeba co nejdříve vypracovat mezinárodní normy, které budou odrážet dnesní situaci.
Trvat na nezrusitelnosti stávajících dohod, což činí mnozí právní puristé, nestačí: pokud odpovídaly dřívějsím mezinárodním požadavkům, neznamená to, že musí nutně být schůdné v době, kdy se do arény, dosud monopolizované státy, derou nestátní hráči.
Takže důvod přezkoumat Ženevské konvence tady je. A je zde i důvod znovu se zamyslet nad projektem stálého mezinárodního trestního soudu.
Poněvadž Amerika vytrvale odmítá současný návrh této instituce (který ani nevstoupil v platnost), je na evropských vládách, aby se oprostily od podobné umíněnosti a předložily návrh na zřízení mezinárodního soudu pro pachatele z řad organizace al-Kajdá a jim podobné, který by případně mohl být součástí haagského tribunálu, jenž v současnosti soudí válečné zločince z balkánských válek.
Zřízení takového soudu by bylo jasnou zprávou, že mezinárodní terorismus je urážkou celého mezinárodního společenství, nikoli jen Spojených států.
Bushově vládě by tento krok také možná pomohl předložit přesvědčivějsí proceduru než tu, se kterou se v této chvíli počítá a kterou má být učiněno zadost Bushovu slibu, že pachatelé útoků z 11. září budou postaveni před spravedlnost.
Mezinárodní dohody a mezinárodní právo jsou tak nepostradatelnou stránkou soužití na této přelidněné planetě, že se bez nich nemůže obejít ani nejmocnějsí stát světa.
Dokonce i v politice je posetilé stavět se proti logice a prostou logikou mezinárodních dohod je to, že pokud je nerespektuje jedna strana, nebude je respektovat žádná strana.
V debatě o vězních v zátoce Guantánamo a Ženevských konvencích zase jednou zvítězili realisté nad ideology.
Jako by Amerika chtěla dát na srozuměnou, že si z těchto politických lekcí vzala ponaučení, informoval americký ministr zahraničních věcí Colin Powell Rusko, že Spojené státy jsou přece jen připraveny uzavřít závaznou dohodu o snížení stavů jaderných zbraní.
Protiteroristické pokušení
Pokračující krize na Středním východě se netýká jen přímo tohoto neklidného regionu, ale obecněji také globální ,,války proti terorismu", v jejímž čele stojí Spojené státy.
Tato válka sice zaznamenala několik významných vítězství, ale kvůli nedostatečnému americkému vedení už jednu důležitou bitvu prohrála, a to definici nepřítele.
Teror je záhadný nepřítel.
Je nesnadné se mu postavit tváří v tvář, protože má mnoho podob.
Pravda, všichni teroristé se chovají zločinně, když zabíjejí nevinné lidi, aby prosadili své skutečné nebo imaginární cíle.
Každý má svůj motiv, ovšem žádná z příčin, jimiž se zaštiťují, nedokáže ospravedlnit jejich činy.
Ve většině případů má terorismus lokální příčinu, čin i motivaci: ETA ve Spanělsku, IRA v Severním Irsku, sebevražední atentátníci v Palestině, čečenští rebelové, tamilští tygři. Naproti tomu teroristé sítě al-Kajdá jednali 11. září v globálním měřítku a s globálním motivem.
Zprvu byli správně označeni za jiný druh: Amerika vyhlásila válku ne proti všem teroristům bez rozdílu, ale - abychom citovali prezidenta Bushe - proti teroristům ,,s globálním dosahem".
To bylo zásadní rozlišení.
Prvním strategickým zákonem je mít jasno v tom, kdo je nepřítelem, zaměřit se na něj a neodchýlit se.
Bushova vláda se však bohužel odchýlila.
Středovýchodní krize je toho znepokojivým důkazem: za nedostatečně vymezenou americkou politikou vůči tomuto eskalujícímu konfliktu očividně stojí zmatení cílů.
S pomocí mocných skupin uvnitř americké administrativy se izraelské vládě podařilo rozšířit definici amerického nepřítele ve ,,válce proti terorismu" tak, že dnes jím už není jen Usáma bin Ládin a jeho teroristická síť al-Kajdá, ale každá militantní skupina Palestinců, která protestuje proti izraelské okupaci.
Americká snaha dosáhnout příměří byla tedy od počátku odsouzena k neúspěchu.
Pravda je, že míra nesmiřitelnosti obou bojujících stran odrazuje vnější mocnosti od jakéhokoli zásahu.
Ale když jde o Střední východ, má Amerika odedávna největší vliv.
Kdyby původní Bushova výzva po okamžitém stažení izraelských jednotek z okupovaných teritorií byla podpořena rozhodností jeho vlády, mohlo dnes vše být jinak.
Jeho slova ale ztratila autoritu.
Premiér Saron odpověděl, že bojuje proti americké válce proti terorismu.
William Kristol, zastánce Saronovy linie a přední americký konzervativní komentátor k tomu poznamenal: ,,Mírový proces, v němž jedna strana podporuje terorismus, je nemyslitelný.
Tím spíše jde-li o vážně míněnou válku proti terorismu."
Saron však není sám, kdo umí překrucovat definici teroristického nepřítele.
Všude tam, kde jsou dnes vzpoury potlačovány vojenskou cestou, potlačovatelé tvrdí, že jen a pouze následují americký příklad.
Kristolovo dogma horlivě aplikuje mimo jiné Vladimir Putin v brutální válce v Čečensku, uzbecký diktátorský režim proti islámským skupinám všeho druhu anebo Indie při svých vojenských operacích v Kašmíru.
Toto nebezpečí se dalo předvídat. To, že se mu nepodařilo vyhnout, se ale draze nevyplatilo.
Nejen že americkou středovýchodní politiku klade na roveň Saronovy nesmiřitelnosti a sebevražedného pominutí palestinských atentátníků, ale spolu s tím oslabuje mezinárodní koalici proti organizaci al-Kajdá.
Ani mocná Amerika totiž nedokáže polapit všechny ty, pro které je násilí politickou zbraní.
A pokud země, s nimiž bojuje proti mezinárodnímu terorismu, požádá, aby přijaly dnešní širší, vágnější cíl, nepodaří se jí udržet ani mezinárodní koalici.
Lokální terorismus postihuje státy různým způsobem a spíše je rozděluje než spojuje.
V nejhorším případě by se mohlo stát, že Spojené státy nad svou kampaní zcela ztratí kontrolu, pokud se stane, že boj členských států protiteroristické koalice proti jejich místním teroristům (ve jménu Ameriky) v určité fázi zastíní boj proti globálnímu terorismu.
Je sice pravda, že chapadla al-Kajdy sahají i do mnoha místních konfliktů.
Čečenští bojovníci a kašmírští povstalci zřejmě dostávají finanční podporu, zbraně a školení ze zdrojů napojených na bin Ládinovu síť.
Z toho pak ovšem plyne, že by se taková podpora měla cíleně sledovat, a ne že by se všechny tyto skupiny měly házet do jednoho pytle.
Když si někdo pozve hosty, nemůže si stěžovat, že nadělají nepořádek.
Ten, kdo se v koalici proti svému vlastnímu nepříteli rozhodne vést druhé, riskuje, že ho ti druzí svedou s cesty.
Během dlouhotrvající blokády napoleonské Francie si kapitáni britského Královského námořnictva v předvečer bitvy připíjeli slovy: ,,Zmatek Francouzům!"
Věděli, že zmatek na straně obránce je základ úspěšného útoku.
Ve ,,válce proti terorismu" je ovšem zmatek na straně útočníka.
Boj proti al-Kajdě pokračuje a musí pokračovat.
Dokud ale místo dnešního zmatení nenastoupí pořádek a přehlednost, bude tento boj trvat mnohem déle.
Inspekci, ne invazi
Tento týden Hans Blix, šéf zbrojních inspektorů OSN, předal Radě bezpečnosti průběžnou zprávu o stavu iráckého dodržování všech rezolucí, které požadují eliminaci zbraní hromadného ničení v Iráku. Jeho konečné slovo se očekává 27. ledna.
Jak se toto datum přibližuje, rozmisťování amerických sil kolem Iráku pokračuje divokým tempem a Británie mobilizuje rovněž. Byla by válka skutečně nevyhnutelná, pokud by Blix prohlásil, že Irák nesplnil své povinnosti?
Ani zdaleka ne.
Představme si, že by v tomto životně důležitém boji za zpomalení šíření zbraní hromadného ničení bylo možné podrobit toho, kdo by byl podezřelý z porušování dohod, tomu nejdotěrnějšímu a neustálému programu mezinárodních inspekcí, daleko přesahujícímu to, co stanovují veškeré mezinárodní úmluvy.
Svět by byl bezesporu bezpečnější a moci, jež by pomohla takové inspekce prosadit, by se dostalo uznání za prozíravý státnický výkon.
Takový systém inspekcí existuje.
Země, jež je nyní podstupuje je Irák, a moc, která je pomohla prosadit, jsou Spojené státy.
Kdyby tímto vše končilo, měli bychom všechny důvody navršit chválu na státnickou úlohu prezidenta George W. Bushe.
Bez jeho odhodlání, posílené velmi přesvědčivou ukázkou vojenské síly a obratnou diplomacií, by irácké vojenské programy nebyly podrobeny prohlídce důkladnější, než je tomu u dalších potenciálních šiřitelů zbraní hromadného ničení v dnešním světě.
Přesvědčivá hrozba války byla podstatnou součástí dosažení tohoto neobyčejného úspěchu.
Ale právě kvůli jeho neobyčejnosti je těžké předvídat, v jakém ohledu by splnění hrozeb a zahájení války mohlo mít vůbec nějaký smysl.
Pokud by se během inspekcí prokázalo, že Irák lhal a podváděl, bylo by to potvrzením účinnosti inspekcí a stěží ospravedlněním vojenských odvetných opatření.
Nejlepšími ,,vážnými důsledky," před nimiž varovala Rada bezpečnosti OSN pro případ, že by Irák nesplnil své závazky, by byla ještě usilovnější snaha o zničení jeho nedovolených zbraní prostřednictvím neustálých inspekcí útočného vojenského potenciálu země: inspekce, nikoliv invaze.
Je pravda, že máme-li kráčet po úzké stezce, která odděluje účinné odstrašování od ukvapených činů, bude to vyžadovat mnoho obratnosti.
Abychom přiměli nepřátelskou zemi splnit naše požadavky, hrozba vojenského zásahu se musí jevit jako skutečná a vůle mocnosti usilující o odstrašení hrozbami musí být jasná a očividná.
Americkému prezidentovi bychom měli uznat zásluhy - dosud na této úzké stezce rovnováhu neztratil.
Zdá se ovšem, že mnozí z jeho blízkých poradců jsou rozhodnuti jej k válce postrčit. Bojovná rétorika natolik prostoupila oficiální prohlášení USA, že nevstoupit do války s Irákem by se dalo vykládat jako neúspěch prezidentova vedení.
Když velmoci vstupují do války, je to obvykle proto, že se jejich lídři obávají, aby neutrpěla jejich věrohodnost.
Válečný spolek ve Washingtonu se chystá využít tohoto argumentu věrohodnosti, aby prezidenta postrčili, kam chtějí.
Přesto i ti nejhorlivější advokáti vojenského zásahu proti Iráku musí uznat, že takový postup přináší značná rizika, a žádný z mně známých expertů na problematiku regionu nesdílí názor populární mezi orientology od zeleného stolu, že změna režimu v Bagdádu uvede období míru a stability na celý Střední východ.
Proto ti, kdo chtějí zabránit sklouznutí do zbytečné a riskantní války, musí nechat zaznít svůj vlastní argument o věrohodnosti.
Musí americkému prezidentovi a americké veřejnosti tlumočit, že USA mohou být skutečně hrdé na to, čeho již bylo dosaženo, a že válka proti Iráku by nadto zahodila ohromné pozitivum, že se prokázalo, že mezinárodní inspektoři dokáží snížit nebezpečí šíření zbraní hromadného ničení.
Měli by veřejně pochválit prezidentův státnický výkon za to, že dal světu nejúčinnější nástroj proti šíření zbraní hromadného ničení, a za omezení vlivu Iráku na Středním východě a oslabení Saddámova režimu.
Je potřeba zdůraznit, že vyhne-li se Bush válce, jeho mezinárodní prestiž neutrpí, ale dále poroste díky kontrole nad až dosud skrývaným vojenským úsilím Iráku.
Aby své chvále dodali věrohodnosti, neměli by nikoho nechávat na pochybách, že jestliže bude válka jedinou možností, budou stát za Amerikou.
Měli by ovšem také jasně říci, že válka není jediným a rozhodně ne automatickým ,,vážným důsledkem," jenž by měl následovat, pokud Irák nedodrží podmínky.
Samozřejmě, že někteří z amerických spojenců mají lepší předpoklady než jiní k tomu, aby tlumočili tyto myšlenky obecenstvu na druhé straně Atlantiku.
Německá vláda se bohužel kvůli svému chování minulé září během kampaně za znovuzvolení kancléře Schrödera vyšachovala do pozice, v níž v této věci nemá žádnou autoritu.
Naštěstí jsou tu ostatní, jmenovitě Británie Tonyho Blaira, která nese poselství, jež jiný veliký Angličan, který stále ještě v Americe požívá ohromné úcty, Winston Churchill, shrnul těmito slovy: ,,Mlátit ústy je lepší než mlátit mečem."
Inspekce je lepší než invaze.
NATO musí být zachráněno
Pokud si někdo myslel, že NATO - toto nejúspěšnější vyjádření transatlantické solidarity - nalezlo po rozvratné irácké krizi novou soudržnost, pak by měl navštívit sídlo aliance.
Jistě, istanbulský summit se na konci června blýskl pozlátkem harmonie a sídlo NATO jako obvykle zaměstnává samo sebe četnými schůzkami dnes již šestadvaceti národních delegací i bezpočtu výborů a chrlí hromady potištěného papíru.
Něco podstatného tu však schází: duch NATO.
Mnoho, ne-li většina členských zemí již nepokládá NATO za středobod svých národních zájmů.
Jak uvádí jeden vysoký představitel, aliance je jako staré a otlučené auto, které si člověk ponechá tak dlouho, dokud bude fungovat, ale jehož se zbaví, jakmile začnou být opravy příliš nákladné.
Ono staré vozidlo se dá stále ještě upotřebit: vede přibližně 6 000 vojáků v Afghánistánu, zajišťuje křehkou bezpečnost v Kosovu a mohlo by - jak NATO v červnu rozhodlo - přijít k užitku při výcviku iráckých sil.
Stále je příjemné mít NATO po ruce.
Avšak s výjimkou těch, kteří se k němu teprve nedávno připojili, se jen málo vlád na obou stranách Atlantiku obává větší katastrofy v případě, že by začalo zlehka uvadat.
Právě toto, a nikoliv roztržka mezi hlavními spojenci ohledně války v Iráku, je příčinou hluboké krize, v níž se dnes nejstarší a nejúspěšnější aliance moderního světa nachází.
Politické různice v otázce amerického dobrodružství v Iráku sice krizi zjitřily, ale zároveň zatemnily její skutečnou příčinu.
To vysvětluje, proč USA ani jejich evropští protivníci či stoupenci nikdy neusilovali o důkladnou diskusi o irácké operaci v Radě NATO, a to před válkou v Iráku, během ní ani po ní - uvědomovali si, že jejich stanoviska jsou již příliš odlišná, než aby se dala uvést v soulad.
Z téhož důvodu se ani přes současné skromné úsilí aliance pomoci Spojeným státům při snaze o stabilizaci Iráku nepodaří slepit NATO zpátky.
Americká administrativa nyní požádala celé NATO o pomoc, což je v přímém protikladu k jejímu domýšlivému tvrzení před dvěma lety, že na NATO jako takovém již nezáleží; že koalici nebude od nynějška definovat členství v alianci, nýbrž určitá konkrétní vojenská mise.
Pro většinu spojenců je však tento nový přístup pouze taktickým manévrem, známkou „yankeeovského" pragmatismu ve chvíli, kdy si to situace žádá, a nikoliv změnou názoru Bushovy administrativy, vedenou cílem přebudovat NATO v základní stavební kámen transatlantického partnerství.
Ani evropské vlády neprojevují podobnou touhu.
Z komuniké ze summitu se staly skrovné, byť upovídané dokumenty.
A i tam, kde se členské země angažují ve společné operaci, jako například v Afghánistánu, musí schopný nový generální tajemník NATO, někdejší ministr zahraničí Nizozemska Jaap de Hoop Scheffer, žadonit tu o několik vrtulníků, onde o pár stovek mužů navíc jako manažer zbídačelého fotbalového svazu, který se snaží sestavit tým.
Krize důvěry a soudržnosti NATO má kořeny v konci studené války, nikoliv v turbulencích války irácké.
Aliance si může za posledních 15 let přičíst k dobru důležité úspěchy: svým rozšířením na 26 členů, což je téměř dvojnásobek počtu z období studené války, pomohla stabilizovat Evropu, udržela pod kontrolou balkánský konflikt, a dokonce přijala roli v mimoevropských bezpečnostních misích, jako je Afghánistán.
NATO ovšem neobstálo v nejdůležitější zkoušce, totiž při zajišťování, aby jeho členové i nadále pokládali jeho úspěch za nezbytnou součást vlastních zájmů.
Skutečnost, že tak již nečiní, je hluboce znepokojivá.
Neodráží se přitom ani tak v nedostatcích této organizace, jako spíše v krátkozrakosti jejích členských zemí.
Jistě, jejich ochrana před vojenským útokem již v současnosti není v sázce.
NATO je ovšem něčím více než pouhým obranným uskupením.
Více než kterákoliv jiná instituce ztělesňuje NATO atlantickou soudržnost, jež nadále zůstává nezbytnou podmínkou jakéhokoliv západního úsilí o prosazení jistého stupně mezinárodního pořádku.
NATO spojuje Evropu s nejmocnější zemí na světě a unikátním způsobem poutá Spojené státy ke společné proceduře vzájemné konzultace a kooperace.
Navíc jde o jedinou instituci schopnou organizovat mezinárodní vojenské operace pro řadu úkolů spojených se zajišťováním stability, které před ní leží.
Evropské vlády jsou proto ztřeštěné, když alianci nepodporují.
Sledovat její skomírání je přinejlepším lehkovážné a přinejhorším nebezpečné.
Namísto svalování viny na Bushovu administrativu a upírání nadějí na změnu vlády v USA musí evropské členské země znovu učinit z NATO předmět svého zájmu.
To neznamená ustupovat každému americkému stanovisku a vrtochu nebo se zříkat úsilí o posílení evropské obranné spolupráce.
Znamená to podnikat takové kroky, aby se NATO znovu stalo místem, kde budou obě strany Atlantiku dospívat ke společnému postupu vůči hrozbám tohoto světa.
Když je však tato otázka nadnesena, většina evropských vlád bohužel jen pokrčí rameny.
Tato nebezpečná lhostejnost je nejzávažnějším příznakem současné krize NATO.
Úsměvy na Rýně
Ve středu 23. února, den po přednesení projevu k americkým spojencům v Bruselu, se prezident George W. Bush setká v Mohuči, starobylém městě na Rýně, s německým kancléřem Gerhardem Schröderem.
Od roztržky ohledně Bushova iráckého dobrodružství spolu tyto dvě země – v minulosti tak zásadní pro transatlantické pouto – opět hovoří.
Třebaže však návrat k srdečnosti může být sebevítanější událostí, nejde o nic hlubšího.
Jestliže dnes Bush a Schröder světu předvádějí, jak jsou zadobře, není to proto, že by stáli na novém začátku, nýbrž proto, že to vyhovuje jejich taktickým zájmům.
Kdyby volba amerického lidu dala loni v listopadu zvítězit Johnu F. Kerrymu nad Georgem W. Bushem, obě strany by setkání vnímaly jako nový začátek, prostoupený osobní vřelostí.
Obě však nadále pochybují, že zásadní rozpory z minulosti lze skutečně překonat.
Schůzka v Mohuči tak bude jednou z oněch diplomatických zdvořilostních návštěv, které vážné bilaterální neshody přecházejí.
Mezi Bushem a Schröderem nedojde ke shodě názorů, neboť ve většině klíčových záležitostí mají názory opačné.
Zamysleme se nad eventuálně nejspornější otázkou, totiž nad tím, jak se vypořádat s íránským jaderným programem.
Německo je rozhodnuto, společně s Francií a Británií, přimět Írán k zastavení obohacování uranu prostřednictvím pobídek a vyjednávání.
Ač teď USA evropskou iniciativu výslovně přivítaly, zachovávají si skepsi a neochotu se přidat, čímž oslabují naději na úspěch.
Neúspěch by Ameriku přivedl k nutnosti požadovat v Radě bezpečnosti OSN oficiální odsouzení Íránu, doprovázené sankcemi.
Vskutku, USA už se naznačováním možnosti použít sílu snaží íránský vzdor obměkčit.
V Evropě však nenajdou pro vojenský zásah podporu a jen málo souhlasu se sankcemi.
Kdyby snad jednání selhala, transatlantická propast by se mohla opět nápadně široce rozevřít.
Rozpory jsou neméně zřetelné i u další transatlantické roztržky, která se týká toho, zda odvolat embargo Evropské unie na vývoz zbraní do Číny, jež bylo uvaleno po masakru na náměstí Tchien-an-men před 15 lety.
Schröder na EU naléhá, aby embargo zrušila, což je teď už podle všeho nablízku.
Z pohledu USA se však tento krok jeví – nikoliv bezdůvodně – jako povzbuzení Číny v jejím konfliktu s Tchaj-wanem.
Zúčastnění si jej vyloží jako kudlu do zad snahám USA udržovat v oblasti stabilitu.
K významnějšímu pokroku nedojde ani u záležitosti drahé Berlínu, totiž německé žádosti o přijetí do Rady bezpečnosti OSN na pozici stálého člena.
Vyhlídky jsou v tuto chvíli natolik nejisté, že Bush bude možná ušetřen nutnosti žádost vetovat.
Pro německé šance by však mělo ohromný význam, kdyby USA požadavek, který je ostatně přiměřeným cílem jednoho z jejich nejdůležitějších spojenců, aktivně podpořily.
Avšak mohučská schůzka účastníky v žádné z těchto záležitostí nepřiblíží ke společnému stanovisku, ba ani k pohledu na věc očima druhé strany.
Místo toho se budou zabývat tím, co ani teď neplodí spory: přivítají nedávný, byť stále křehký pokrok v izraelsko-palestinských vztazích, podpoří stabilitu v povolebním Iráku a Afghánistánu a vychválí transatlantickou vazbu.
Ti, kdo připravují koncept závěrečného komuniké, už se nepochybně věnují sepisování všech záležitostí, na něž obě vlády pohlížejí stejným prizmatem.
Bush a Schröder v Mohuči před shromážděným tiskem vynahradí nedostatek obsahu pořádnou porcí přátelského žertování a dobrosrdečnosti.
Je to samozřejmě lepší než nic.
Jedná se však o pouhé dočasné zastírání rozporů, nikoliv o jejich řešení.
Horší je, že nic nenaznačuje, že by některý z mužů byl ochoten upřímně promluvit a dát druhé straně najevo, co bude očekávat, až se objeví další krize.
Nevyhnutelná jsou tudíž budoucí nedorozumění a podezírání.
Vítaný návrat ke zdvořilosti tedy není návratem ke vzájemné důvěře.
Ostatně, zkouška spojenectví nespočívá ve vychvalování toho, na čem se strany shodnou, nýbrž v urovnávání neshod v duchu spolupráce.
Bush ani Schröder na to podle všeho nejsou připraveni.
Nedojde-li k dalším událostem, přední transatlantičtí partneři nebudou na příští krizi připraveni o nic lépe, než byli na tu minulou.
Jak nedávno poznamenal Leslie Gelb, někdejší předseda Rady pro zahraniční vztahy se sídlem v New Yorku, lídři v Evropě i v USA si odvykli od seriózní spolupráce.
Co by tento návyk mohlo oživit?
Snad jedině zázrak: skutečný pokrok v izraelsko-palestinském konfliktu, o němž by jak USA, tak Evropané mohli tvrdit, že pomohli s jeho prosazením.
Společný úspěch by snad obě strany přiměl k poznání, že stále mají společný cíl.
K tomuto zázraku však v Mohuči nedojde.
Angela Merkelová se vydává do světa
Schröder se dostal k moci před sedmi lety a zastupoval novou generaci, jejíž úhelnou zkušeností nebyla studená válka, evropská integrace ani transatlantické přátelství, nýbrž sjednocení Německa a obnovení národní suverenity.
Pro něj a pro celý tým, jenž převzal moc po šestnáctileté vládě Helmuta Kohla, se Německo stalo normální zemí, nijak odlišnou od ostatních velkých hráčů v Evropě, jako je Francie nebo Británie.
Vskutku, jednou z prvních hlavních Schröderových zahraničněpolitických zkušeností byl summit EU v roce 1999, kde lídři Francie a Británie hráli s nováčkem z Berlína surovou hru.
Poučení, jež si z toho Schröder vzal, bylo trvat na tom, že Německo už nelze brát jako samozřejmost, a požadovat úlohu souměřitelnou s jeho velikostí a váhou.
Mottem německé zahraniční politiky se stala průbojnost.
Když se tedy Schröder domáhal uznání zvláštních okolností v případě německého nezdaru dodržet rozpočtové stropy Paktu stability a růstu Evropské unie, zdálo se, že tvrdí, že tato omezení by měla platit pouze pro menší země, nikoli pro velké hráče.
Když oprávněně oponoval americké válce proti Iráku, hrdost na to, že se postavil jediné světové supervelmoci, byla zřejmá.
Navázáním úzkých osobních a politických vztahů s ruským prezidentem Vladimirem Putinem dal světu – a citlivým novým východoevropským členům EU – najevo, že německá zahraniční politika už nebude pod tlakem minulosti.
Je třeba se vší spravedlností přiznat, že to bylo právě za Schrödera, kdy se Německo zbavilo váhavosti nad nasazením vojáků v zahraničí.
Jeho podpora pro mezinárodní krizové mise v Kosovu, Bosně či Afghánistánu vyžadovala značnou politickou odvahu a učinila z Německa jednoho z hlavních přispěvatelů k mezinárodnímu úsilí o stabilitu.
Fakt, že záležitost dokázal vyjmout z vnitropolitických ideologických polemik, patří mezi hlavní úspěchy Schröderovy služby ve funkci.
Tento krok však měl dát rovněž najevo, že Německo dospělo v řádnou mezinárodní velmoc.
S Merkelovou se podstata německé zahraniční politiky změní jen málo, ale onen asertivní styl bude potlačen.
Američtí předáci její volbu uvítají jako důkaz toho, že odcizení v bilaterálních vztazích je u konce.
Chlad ve vztazích však pominul už během letošního roku, když si Bushova administrativa uvědomila, že spojence je dobré mít a že Německo je spojenec významný.
Merkelová opět zavede vřelost, jež za Schrödera chyběla, avšak to neznamená, že Americe na všechno otrocky kývne.
Neupustí ani od zvláštních vztahů s Ruskem, jimž obzvláštní význam připisují všichni němečtí kancléři už od Adenauera.
Dala už ale jasně najevo, že němečtí sousedé na východě nebudou mít jediný důvod mít pocit, že je obchází.
Možná že toto své poselství bude chtít potvrdit tím, že na svou první oficiální návštěvu nepojede do Paříže, ale do Varšavy nebo do Vilniusu.
Ve věci evropského projektu je oddána integraci stejně, jako byli její předchůdci.
Bude nadále zdůrazňovat úzké vztahy s Francií, neboť jiná alternativa neexistuje; Británie, která není členem eurozóny ani schengenského hraničního režimu, zůstává v EU mužem v ústraní.
Žádné nové iniciativy ohledně integrace se ovšem neobjeví, dokud nebudou na nový pokus připraveni lídři zemí, jež omítly Ústavní smlouvu.
Pak bude Merkelová osobou s rozhodujícím postavením pro dodání závažnosti novému úsilí o posun EU vpřed.
Bude pokračovat v podpoře konečného přijetí balkánských států, avšak nikoho nenechala na pochybách o svém odporu vůči plnému členství pro Turecko, což je hlavní věcná změna oproti Schröderově éře (třebaže její vláda nebude blokovat start jednání na začátku října).
Ve skutečnosti nebude muset Merkelová vykonat po svém zvolení mnoho, aby zahraniční politice dala svůj punc; viditelná změna stylu bude stačit, alespoň zpočátku.
Každopádně bude mít plné ruce práce s prosazováním hospodářských reforem, kvůli nimž bude zvolena a jež představují její nejvyšší prioritu.
Existují náznaky, že Německo se konečně vzpamatovává z dlouholeté hospodářské stagnace, zvláště díky reformám, jež byly zahájeny za Schrödera.
Merkelová může doufat, že sladké plody na domácí scéně sklidí ona.
V zahraničí nemusí Merkelová dokazovat, že Německo je v Evropě velkou zemí; její partneři si to plně uvědomují.
Je ale zároveň víc než jen obyčejnou zemí: Německu zůstává ústřední úloha při stmelování dvou mezinárodních institucí, které budou nadále zajišťovat jeho prosperitu, totiž Evropské unie a Atlantické aliance.
Objevují se známky toho, že Merkelová si to uvědomuje lépe než Schröder.
Lze jen doufat, že toto poznání jí poslouží jako vodítko, až bude potřeba udělat nesnadná rozhodnutí a samotná změna stylu nebude stačit.
Japonský let kamikadze do izolace
Proč Japonsko stále nechápe, že jeho přístup k dějinám má ozvuky napříč všemi částmi Asie, jež v první půli 20. století okupovala japonská armáda?
Japonské reakce prozrazují mimořádný stupeň tvrdohlavého přesvědčení o vlastní pravdě.
Jak japonská vláda nikdy nepřestává zdůrazňovat, svatyně Jasukuni, vystavěná v roce 1869, je poctou 2,5 milionu Japonců, již padli za svou vlast, nejen oněm 14, již byli po druhé světové válce odsouzeni jako váleční zločinci.
Avšak třebaže mnozí Japonci cítí (do jisté míry oprávněně), že Jižní Korea a především Čína otázku Jasukuni zneužívají k umenšování japonského vlivu v regionu a nadbíhání silnému nacionalismu jejich veřejnosti, uniká jim podstata věci.
Vskutku, zdá se, že pro japonské lídry je domácí politikaření přinejmenším stejně důležité jako pro lídry jihokorejské nebo čínské.
Koizumiho návštěva svatyně, oficiálně označovaná za soukromou návštěvu premiéra coby občana, měla za cíl zapůsobit na japonskou veřejnost, bez ohledu na její dopady v zahraničí.
Země je teď ale izolovaná, což narušuje celé předivo stability v regionu.
Diplomatická izolace Japonska posiluje v čínském vedení ty, kdo už dlouho usilují o marginalizaci země, která je stále ještě ekonomicky i vojensky nejsilnějším státem Asie, a zároveň o vytlačení všech ostatních států regionu hlouběji do stínu Číny.
Izolace Japonska rovněž zvyšuje jeho závislost na jeho jediném spojenci, Spojených státech, a podkopává křehkou naději na vznik asijského rámce, který by řešil budoucí regionální krize v duchu spolupráce, nikoli konfrontace a rivality.
Vzhledem k tomu, že izolace Japonska se nedotýká pouze Japonců, západní politika ji musí brát v potaz.
Dosavadní historie však není příliš působivá.
Administrativa USA, módně znepokojená rostoucím regionálním vlivem Číny, je podle všeho ráda za úzce vázané Japonsko, které jí může pomáhat vyvažovat Čínu.
To je však zřetelně krátkozraký přístup, neboť Japonsko úzce vázané na Ameriku oproti Číně v regionu nezíská, ale ztratí, a tak bude vyvažování ještě těžší.
Evropané nemají vůbec žádnou japonskou politiku, ani krátkozrakou.
Fixovaní na příslib neustále rostoucího čínského trhu, stabilitou regionu si lámou hlavu jen málo.
Zdá se, že mocnosti v regionu považují za odloučené ostrovy a své vlastní chování vůči jedné z nich za činy bez politických důsledků pro ostatní.
Když Evropská unie loni zvažovala zrušení svého symbolického zbrojního embarga proti Číně, žádná z vlád přednášejících návrh se neobtěžovala uvažovat nad tím, že i to by bylo symbolické, totiž že by šlo o poselství pro celou Asii, že se Evropa svou politickou vahou staví za čínské regionální politiky.
Japonské požadavky celou věc si ještě rozmyslet nebyly vyslyšeny a iniciativa byla uložena k ledu až poté, co američtí kongresmani pohrozili hospodářskými následky a Čína zesílila tlak na Tchaj-wan.
Místo využívání Japonska jako mateřské letadlové lodi, jak činí USA, a místo jeho politického přehlížení, jak činí Evropané, musí oba spojenci vypracovat nový, strategický přístup, a to pokud možno společně.
Cílem musí být zabránit střetu nacionalismů a propagovat rámec založený na spolupráci, ve kterém budou nejvýznamnější státy regionu společně komunikovat a vyvinou si vzájemný respekt k zájmům ostatních.
Takový rámec může v Asii vzniknout, jedině bude-li se Japonsko aktivně účastnit, nikoliv na základě jeho izolace.
Samozřejmě, Japonsko musí jít v čele.
Japonští lídři si musí uvědomit, že bezmyšlenkovitost, s níž nadále přistupují k citlivým místům společností, jež ve dvacátém století utrpěly japonským imperialismem, je stejně morálně slepá jako strategicky škodlivá.
Tento proces prozření však mnohem spíše uspěje, nebude-li si Japonsko připadat, že stojí zády ke zdi.
Přátelé ze zahraničí tedy mohou tomuto procesu napomoci tím, že zajistí, aby se Japonsko necítilo opuštěné.
Vzdáleno schvalování nedostatku citu na straně Japonska, aktivní politické angažmá Západu – kvůli jeho vlastní věrohodnosti v Asii – musí tlumočit fakt, že budoucnost Japonska závisí na získání důvěry v regionu.
To není přehnaný požadavek.
Konec konců, Japonsko bylo politickým spojencem po celé půlstoletí studené války.
V části světa, kde se demokracie pomalu rozvíjí, Japonsko může poukázat na zavedené demokratické tradice a instituce.
Jeho ekonomická moc je stále působivá a obchodní a kulturní vazby se Západem jsou široké a rozmanité.
Japonsko sice možná už desítky let uhýbá před podílem na udržování mezinárodního pořádku, ale nové vědomí mezinárodní zodpovědnosti se už postupně objevuje.
Pro všechny, kdo si přejí stabilní Asii, by měl být zájem na vybudování úzkých vztahů s Japonskem samozřejmostí.
To by se nemělo dít na úkor obdobných vztahů s ostatními, například Čínou a Indií, avšak ty zase nelze získávat za cenu izolace Japonska.
NATO do Libanonu – ale pod jednou podmínkou
Žádná mezinárodní jednotka nebude jednoduše chránit Izrael před raketami Hizballáhu, bude-li Izrael pokračovat ve své současné strategii.
Nedávná vojenská eskalace v regionu je koneckonců přinejmenším zčásti způsobena právě jí.
Umožní-li mezinárodní jednotka vládě Ehuda Olmerta dál prosazovat své plány, na země vysílající své vojáky do jednotky se bude nejen pohlížet tak, že dávají na izraelskou politiku razítko, ale zároveň budou vtaženy do jejího neúspěchu.
Kritizovat izraelskou strategii jako pomýlenou neznamená schvalovat počínání Hamásu či Hizballáhu nebo upírat Izraeli právo na sebeobranu.
Smyslem je jen poukázat na to, co by mělo být zřejmé: úsilí Izraele nalézt jednostranné řešení svých bezpečnostních problémů – ať už okupací, stažením, či separací – selhalo.
Jednostranná okupace bez závazku vytvoření životaschopného palestinského státu vedla pouze k intifádě a sebevražedným atentátům.
Jednostranné stažení z Gazy bez předchozího zřízení místní správy, která by udržovala pořádek, vedlo pouze k obnovené intervenci.
A „bezpečnostní plot“, který měl umožnit jednostrannou separaci, možná zadrží sebevražedné atentátníky, ale ne moderní rakety, jaké v současnosti používá Hizballáh.
Jediným poučením, které zatím Izrael ze svých neúspěšných strategií podle všeho vyvodil, je přesvědčení, že musí použití jednostranné síly rozšířit a zintenzívnit: podniknout opětovnou invazi do Gazy, zničit Libanon a pohrozit Sýrii a potažmo Íránu, které mají podle náznaků izraelské vlády na rozpoutání poslední krize svůj podíl.
Stačí však jen trocha prozíravosti, abychom mohli předpovědět, že více síly nezajistí Izraeli více bezpečnosti.
Politika bombardování civilistů ve snaze vyvinout nátlak na jejich vůdce, která zavání teroristickou úskočností, pouze posílí radikály a zvýší jejich podporu u obyvatel.
Rozhodně nezakryje fakt, že Izrael vyčerpal svá jednostranná řešení.
Izrael zatím není ochoten tuto skutečnost akceptovat.
Jeho představitelé místo toho doufají, že mohutná mezinárodní jednotka v jižním Libanonu zajistí ochranu severnímu Izraeli, takže oni pak budou mít volnou ruku k jednostranným krokům v Gaze a na západním břehu Jordánu, přičemž mezinárodní společenství ponese důsledky neúspěšného izraelského unilateralismu.
Připojit se za těchto podmínek k mezinárodní jednotce by bylo nezodpovědné.
Země, které by do jednotky vyslaly vojáky, by budily dojem, že jednoznačně straní Izraeli, čímž by u izraelských protivníků pozbyly veškerou důvěryhodnost.
Zároveň by riskovaly, že budou vtaženy do nových izraelských operací proti Hizballáhu a jeho přívržencům.
A co je nejdůležitější, zřekly by se tím možná poslední příležitosti prosadit konsensuální mír.
Zřízení mezinárodní jednotky pro jižní Libanon a účast v ní proto musí být vázány na podmínku, že Izrael obnoví svůj závazek vůči „cestovní mapě“ a jednání s Palestinci o vytvoření životaschopného palestinského státu.
S tímto cílem musí zahájit rozhovory s demokraticky zvolenými palestinskými představiteli.
Jistě, taková jednání budou obtížná a nemusí vést k úspěchu.
V době, kdy se izraelský unilateralismus znovu ukázal jako strategická slepá ulička, to však již nemůže sloužit jako argument proti diplomatickým jednáním.
Pouze Izrael, který bude projevovat vážně míněnou ochotu hledat bezpečnost v dohodě, nikoliv Izrael, který se snaží svévolně vnutit svou bezpečnost okolí, může být partnerem mezinárodnímu úsilí zajistit v Libanonu i jinde stabilitu.
Některé země, v neposlední řadě USA, se pochopitelně postaví proti tomu, aby se stal takový obrat v izraelské politice podmínkou vytvoření mezinárodní jednotky – a je také možné, že se v NATO, EU nebo OSN nepodaří najít konsensus, případně se sice najde, ale Izrael se mu jednoduše odmítne podvolit.
Obě možnosti by byly dostatečným důvodem, proč tento projekt zcela opustit.
Vytvoření mezinárodní jednotky pro jižní Libanon má smysl pouze jako investice do míru v oblasti, nikoliv jako přívěšek k současné izraelské strategii.
Jak dosáhnout íránského „ano“
Přesto se zdá, že je zmíněných šest vlád odhodláno pokračovat v dosavadní strategii.
Jejich podmínkou pro vyjednávání s Íránem je zastavení aktivit vedoucích k obohacování uranu.
A pouze výměnou za to, že se Írán trvale zřekne obohacování, mu poskytnou významné ústupky – od zrušení všech sankcí a obchodních restrikcí až po bezpečnostní záruky.
Tato strategie zatím nefunguje a ani fungovat nebude.
Podle Smlouvy o nešíření jaderných zbraní (NPT), jejímž je Írán stále signatářem, mají státy právo obohacovat uran pro civilní účely a Írán tvrdí, že mu o nic jiného nejde.
Jistě, úplné zastavení íránského programu obohacování by bylo vítáno, v neposlední řadě i proto, že vláda této země téměř dvě desetiletí tajila tyto aktivity před inspektory dohlížejícími na plnění smlouvy, což naznačuje, že měla i jiné než ryze civilní motivy.
Z otázky obohacování se však stal v Íránu takový symbol národní suverenity, že žádná tamní vláda, nejen současná Ahmadínežádova administrativa, neustoupí.
A tak když Rada bezpečnosti OSN loni v prosinci oficiálně vyzvala Írán k zastavení programu obohacování a uvalila na něj mírné sankce, jeho vzdorovitou reakcí bylo posílení obohacovacích aktivit.
Co si tedy nyní počít?
Bushova administrativa zcela předvídatelně prosazuje nové a tvrdší sankce založené na varování vyplývajícím z předchozí rezoluce Organizace spojených národů a stejně jako před invazí do Iráku tvrdí, že je v sázce věrohodnost OSN.
Jedinou skutečnou zkouškou věrohodnosti OSN v tomto konfliktu je však otázka, zda se jí podaří omezit jaderný program Íránu v co možná největší míře na ryze civilní účely.
Kdyby se Rada bezpečnosti nedokázala shodnout na nových sankcích – což je vzhledem k námitkám Číny a Ruska pravděpodobné –, ukázalo by se, že je pouhým papírovým tygrem.
Pokud naopak dospěje ke shodě o dalších hospodářských a možná i vojenských postizích, pak bude věrohodnost OSN záviset na tom, zda tyto kroky přimějí Írán k poslušnosti.
To je ovšem nepravděpodobné.
Tvrdší ekonomické sankce nedonutí Írán k tomu, aby se podrobil; místo toho postihnou jen obchodní partnery této země bohaté na ropu a zemní plyn.
Další výhrůžky pouze posunou mezinárodní společenství o krok dále na spirále vyhrocování situace a možná je popostrčí i k vojenské akci.
V Bushově okolí existují lidé, kterým by se nic nelíbilo více.
Ani rozsáhlý letecký útok by sice nezničil všechna jaderná zařízení Íránu a nedotčeno by zůstalo i technické know-how, avšak přinejmenším by mohl na chvíli zpomalit íránský jaderný program a posloužit jako varování dalším potenciálním šiřitelům.
To je ovšem pošetilý hazard.
Írán dnes prohlašuje, že chce dodržet NPT a nemá v úmyslu vyrobit jadernou bombu.
Po vojenském útoku Spojených států by se oba sliby staly minulostí.
Chce-li se šestice vlád vyhnout eskalaci napětí a zpomalit dynamiku šíření, musí změnit strategii i cíl.
Středobodem jejího úsilí by nemělo být zastavení obohacování uranu, nýbrž podrobení íránských aktivit co možná nejdůkladnější kontrole: chce-li Írán obohacovat, budiž, ale musí přistoupit na všetečné mezinárodní inspekce.
O tomto vzájemném obchodu se Íránci opakovaně zmiňovali.
Šestka ho však odmítla, poněvadž kontrolní proces nemůže poskytnout absolutní záruku proti vyčleňování části obohaceného uranu pro vojenské využití.
Jak se ovšem supervelmoci naučily během studené války, absence „neprůstřelného“ ověřování ještě neznamená, že jsou inspekce zbytečné.
I tak by vystavily íránský program větším omezením, než je tomu dnes.
A navíc by taková úmluva vydláždila cestu k širší dohodě mezi Íránem a Západem o spolupráci a stabilitě v regionu.
Proto by měla šestka přestat kopat díru ještě hloupěji.
Namísto formulování nových sankcí pro Radu bezpečnosti OSN by měla příštích několika měsíců využít k důvěrnému prozkoumání, o jakém stupni omezení v kombinaci s kontrolami by Írán uvažoval výměnou za nikým nezpochybňované obohacování.
Šestka by si v každém případě měla zachovat možnost bolestnějších rezolucí jakožto motivace k íránskému kompromisu.
Ti, kdo dnes Radu bezpečnosti vyzývají, aby rychle odsoudila chování Íránu, by však měli mít na paměti dvě věci: podobné odsudky nebudou mít pravděpodobně žádný efekt a USA již jednou těchto rezolucí využily jako záminky k rozpoutání vlastní vojenské akce.
O významu kultury
Ústavy jsou vyjádřením dějin, kultury, hodnot a zásad politických společenství.
Připravovaná Evropská ústava není v tomto ohledu výjimkou.
Nedokáže vytvářet obecná pojítka, jež Evropu definují a drží pohromadě.
Dokáže je pouze odrážet a být jimi uváděna v život.
Dnes však už ony soudržné síly, jež Evropu držely pohromadě celé dvě generace, ztrácejí na intenzitě.
Mír a svoboda se od pádu Sovětského svazu považují za cosi přirozeného.
Ekonomická integrace postoupila natolik, že návrat k rivalitě mezi národy, jež kontinent dvakrát přivedla do války, je nemyslitelná.
Také poválečná cesta za blahobytem ztratila mnoho ze své přitažlivosti.
V Německu a leckterých jiných členských státech Evropské unie už hospodářský růst není tak jistý jako dříve.
K myšlence hospodářského a společenského pokroku se občané staví se stále větší opatrností.
Veřejná diskuse místo toho teď vyzdvihuje potřebu omezovat vládní aktivity a mírnit sociální transfery.
Rozšíření Evropské unie z patnácti na pětadvacet členů znamená, že Evropané budou několik příštích desetiletí muset žít s větší materiální nerovností.
Jistě, mezi západem a východem Evropy vždy existovaly rozdíly v životní úrovni.
Během studené války se ovšem tato propast značně prohloubila.
S rozšířením nelze tyto rozdíly už dále skrývat.
Příkladem k zamyšlení při řešení tohoto problému je znovusjednocení Německa.
Pokud by se rozšířená EU měla v celoevropském měřítku pokusit o to, co Německo podniklo pro svoje východní země, stávající členové EU by museli novým členům nejméně deset let převádět zhruba čtyři procenta jejich úhrnného HDP.
Takové přesuny budou díky politice nemožné, ale i kdyby byly, novým zemím chybí politická, ekonomická, společenská a administrativní infrastruktura k tomu, aby tyto peníze absorbovaly.
Čas potřebný k překlenutí rozdílů mezi západní a východní Evropou se tak bude počítat ne na roky, ale na generace.
Pokud se svazky, jež Evropu pojily dvě generace, rozpadají, jaká jsou k dispozici alternativní pojítka?
Jean Monnet ke konci svého života řekl, že kdyby měl znovu začít pracovat na integraci Evropy, začal by kulturou.
Ovšem sekularizace, racionalizace a atomizace občanského a společenského života spolu se stálou expanzí vlády do všech oblastí sociálního života vedly ve svém důsledku k privatizaci kultury a náboženství, čímž došlo k oslabení jejich potenciálu stimulovat pocit společenství, identity a solidarity.
Má-li být Evropská unie delšího trvání, musí více dbát na své kulturní dědictví.
Díky velkému množství jazyků v Evropě nemůže žádný jazyk sloužit jako silný element identity.
Pravda, z angličtiny se pomalu stává lingua franca .
Ale jakožto lingua franca slouží jen jako technický nebo profesionální jazyk, ne jako jazyk společenství.
Hovoříme-li o skutečné kulturní identitě, skutečně "společný jazyk" Evropy se skládá z jejích hudebních, literárních, uměleckých a architektonických tradic - tedy kulturního materiálu, který všichni chápou jako evropský.
Jedním ze základních evropských úkolů proto musí být podpora, neustálá obnova, rozvoj a ochrana této kulturní identity.
Tento společný kulturní materiál je základem, na němž stojí evropské národy.
Neprodukuje jej ovšem stát.
Stát může přispět k jeho rozvoji, ochraně a obnově, ale nedokáže podpořit jeho existenci.
Jsou to především lidé, kdo určuje, nakolik kultura vzkvétá.
Kulturní soudržnost v Evropě musí tudíž vyrůstat zespoda nahoru.
Pro jednotlivce a občanské společnosti v Evropě je však s ohledem na stát velmi obtížné prosadit svou autonomii.
Onen velký evropský experiment bude úspěšný, jen pokud se evropským občanům podaří omezit rozsah nároků státu na společnost a její zdroje a tudíž redefinovat ty oblasti samosprávy a autonomie, kde spolu s odpovědným společenským životem vzkvétají kulturní aktivity.
V tomto směru jsou ale ústavní návrhy, vznikající v Bruselu, neuspokojivé.
Tak například Charta základních práv.
Místo aby se věnovala vskutku základním lidským právům, ona je spíše rozmělňuje, když se pouští do detailní regulace norem práce, společenských zákonů a prohlášení, z nichž je cítit spíše zkušenost industriální doby než potřeba pohlížet do budoucna.
Prosazování takových "práv" coby práv základních pak spíše pomůže udržovat status quo než formovat budoucnost Evropy.
V tomto směru je Charta zpátečnická. Stane-li se součástí ústavy, bude překážkou rozvoji práv a odpovědností odpovídajících budoucnosti.
Nová evropská ústava bude přijata jako záruka svobody a zákonné vlády jen tehdy, bude-li výsledkem širokého veřejného dialogu, v němž se budou odrážet společné kulturní a morální předpoklady, jež spojují Evropany.
Má-li přetrvat, nebude stačit, když bude formulována jen na základě dnešních zkušeností.
Má-li Evropská ústava vést Evropany obdobími změn a zatím neznámých hrozeb, její základy musí sahat až ke kořenům evropské historie a identity, neboť ty jsou ztělesněním společné kultury, kterou evropští občané svobodně berou za vlastní.
Zahraniční politika pro novou a starou Evropu
Při sledování zpráv z Iráku vzpomínám na rok 1991, kdy jsem byl během války v Perském zálivu polským premiérem.
Díval jsem se doma na CNN, jak na Bagdád dopadají první rakety s plochou dráhou letu.
O několik hodin později mě nase armáda informovala, že v Iráku probíhá ozbrojený konflikt. ,,Ano, já vím,`` řekl jsem. ,,Sleduji to bombardování v televizi.``
O dvanáct let později již premiér Polska nepotřebuje opožděný telefonát od armády, aby se dozvěděl, že v Iráku zuří válka.
Veskeré podrobnosti o útoku nám Spojené státy jakožto současný spojenec Polska v NATO poskytly předem.
A nejen to: Polsko si dokonce zajistilo přední roli při samotném obsazování Iráku.
Jak dlouhou cestu jen Polsko urazilo od pádu komunismu v roce 1989!
Jen málo z těchto skutečností vsak bylo předem plánováno, neboť my v Polsku jsme (bohužel) nepromysleli, jakou zahraniční politiku potřebujeme jako člen NATO a budoucí členská země Evropské unie.
Místo toho se úzce zaměřujeme na to, zda je pro nás ta či ona iniciativa z bezprostředního hlediska výhodná, či nevýhodná.
Přidáme-li k tomu zahraničně-politickou schizofrenii - někteří Poláci se domnívají, že již prostou ,,existencí`` ovlivňujeme osud Evropy, zatímco jiní trpí ochromujícím pesimismem a přidělují Polsku trvalý status ,,země druhé třídy`` -, vzniká dokonalý recept na lhostejnost.
Nás postoj jako by sděloval, že věci se nějakým způsobem vyřesí samy.
Zdá se, že podobným přístupem trpí velká část Evropy: tvrdíme, že chceme společnou zahraniční a bezpečnostní politiku, ale nepodnikáme v této věci nic až do doby, kdy vypukne krize.
Pak se zase hasteříme o to, co dělat.
Čas na podobnou laxnost je nicméně pryč.
V Polsku a ostatních zemích střední a východní Evropy, které vstoupily nebo se chystají vstoupit do NATO, totiž členství v alianci nevyžadovalo zásadní debatu.
Dějiny plné útisku ze strany mocných sousedů nám napovídaly, že kolektivní bezpečnost v rámci NATO je jedinou skutečnou alternativou.
Otázky členství v EU a celosvětová válka s terorismem vsak vyžadují pečlivěji uváženou reakci.
Proč?
Protože členství v EU ovlivňuje vsechny aspekty státu, ekonomiky a celé společnosti, zatímco válka s terorismem vyžaduje zcela nový přístup k vedení diplomacie a bezpečnostní politiky.
Dnesní krize v transatlantských vztazích a skutečnost, že jsme se v ní náhodně ocitli jako součást ,,nové Evropy`` Donalda Rumsfelda, znamenají, že Polsko (stejně jako vsechny ostatní evropské země) se nyní musí rozhodnout, co vlastně od EU a NATO žádá.
Musíme promýslet nejen nás postoj k celosvětovým problémům, které byly až donedávna pokládány z hlediska evropských zájmů za okrajové, ale i otázku, co doopravdy znamená být partnerem EU.
Jedině odpovědi na tyto otázky mohou urovnat rozpor mezi ,,novou`` a ,,starou`` Evropou, stejně jako mezi novým a starým atlantským světem.
Polsko jako spojenec USA nepředstavuje pro prezidenta Jacquese Chiraka nebo kancléře Gerharda Schrödera takový problém.
Vedoucí představitelé Francie a Německa ve skutečnosti reagují na vzrůstající nevyzpytatelnost nového uspořádání vznikající Evropy.
Přihlížejí, jak se na scéně objevují noví hráči (například Spanělsko), kteří utvářejí politiku EU - zejména zahraniční -, a mají dojem, že jejich tradiční vedoucí role se ocitá v ohrožení.
Evropskou unii s deseti novými členskými zeměmi vsak nelze řídit stejně jako po minulá desetiletí.
Z hlediska Francie a Německa tedy problém nevznikl proto, že je Polsko nějakým ,,trojským koněm`` Ameriky.
Struktura EU dnes vyžaduje nejen nový konsensus o roli Evropy ve světě, ale i nové prostředky, jak tohoto konsensu dosáhnout.
Při řesení své vnitřní rovnováhy sil se Evropa nemůže neohlížet na dějiny.
Svět potřebuje sjednocený kontinent, který je připraven k akci.
Zmíněný konsensus přitom musí zahrnovat USA.
Vzhledem k sovětské hrozbě a převaze americké moci větsina Evropanů během studené války tolerovala tendenci Ameriky k jednostranné vůdčí roli.
Nyní stojí Ameriku značné úsilí pochopit nové souvislosti éry po studené válce.
Její problémy jestě více zhorsuje dramatická nevyváženost v rozložení vojenských sil na obou stranách Atlantiku a také přesvědčení, že ambice Evropy stát se samostatnou vojenskou mocností vyjdou naprázdno, neboť Evropané nevynaloží na dosažení tohoto cíle nezbytné finanční prostředky.
A právě zde může Polsko přispět k překlenutí atlantského rozporu a k formulování evropského konsensu.
Září 1939 dalo vsem Polákům ponaučení, že má-li být vojenská síla účinná, musí být skutečná.
Že dobré úmysly nezastaví invazi.
Jak nedávno řekl dánský premiér Anders Fogh Rasmussen: ,,Francie a Německo nejsou s to zaručit bezpečnost nasí země.
USA ano, avsak bezpečnost není zadarmo.``
Větsina Poláků se domnívá, že situace Polska je podobná dánské.
Jistě, celá Evropa je opravdu ve vleku americké moci.
Tato závislost by vsak neměla zakrývat fakt, že mezi Evropou a Amerikou existují společné zahraničně-politické zájmy.
Pokud EU vybuduje svou zahraniční a bezpečnostní politiku na základě pochopení této pravdy, mnohé z dnesních rozporů rázem vymizí.
Zahraniční politika EU by měla sledovat tyto cíle:
boj s terorismem;
předcházení místním konfliktům;
podpora lidských práv a demokracie;
vedení nevyzpytatelných zemí k zodpovědnému chování;
udržování těsné spolupráce mezi Evropou a USA;
pomoc chudým zemím.
Zahraniční politika Polska stejně jako celé EU může být z dlouhodobého hlediska efektivní pouze tehdy, bude-li přijímat realistické kroky - a vynakládat nezbytné prostředky -, aby tyto cíle realizovala.
Jde totiž o jediný možný základ transatlantských vztahů v rozsířené unii a také vztahů mezi ,,novou`` a ,,starou`` Evropou.
Obrana polských instalatérů
Stávající politiky k dosažení sociální soudržnosti se zakládají na přesvědčení, že nejsou-li korigovány tržní síly, jejich volné působení vede k rozsáhlým nerovnostem v příjmu, což vyostřuje sociální střet.
Studie ovšem obvykle naznačují, že k většině příjmových transferů prováděných vládami dochází uvnitř střední třídy, zatímco jen relativně malá část směřuje od bohatých k chudým.
Ve skutečnosti některé transfery proudí opačným směrem.
Mnohé penzijní systémy například přesouvají peníze od chudých ke střední třídě, a to jednoduše proto, že bohatší lidé obvykle žijí déle.
Co většina evropských zemí za své sociální výdaje dostává, není výraznější snížení sociální nerovnosti, ale spousta státem poskytovaných služeb.
Takže nižší úrovně sociálních výdajů by mohly zahrnovat jen relativně malé zesílení nerovnosti a sociálního střetu.
Navíc, pokud Evropané sociální výdaje lépe zacílí, mohli by dosáhnout snížení nerovnosti při nižší míře sociálních transferů.
Ba některé politiky zaměřené na zajišťování soudržnosti ji dost dobře mohou snižovat.
Restrikce propouštění zaměstnanců mohou například chránit ty, kdo práci mají, ale často na úkor nezaměstnaných, čímž posilují sociální vyloučení.
I tam, kde vysoké úrovně sociálních transferů skutečně nerovnost snižují (a tedy pravděpodobně posilují soudržnost), mohou podrývat vztahy mezi komunitami, jsou-li etnické menšiny považovány za výrazné čisté příjemce.
Evropská unie vyplynula z tragických ponaučení první půle dvacátého století, kdy ponechání volnosti národnímu sobectví vyústilo v kontinentální katastrofu, a sílící globalizace znamená, že hospodářské, vnitřní, zahraniční i obranné politiky stěží uspějí, budou-li uskutečňovány výhradně na národní úrovni.
Přesto jsme stále přesvědčeni, že sociální soudržnost lze omezovat jen na ten či onen stát.
Evropské fondy soudržnosti představují jen zlomek procenta evropského HDP, zatímco na sociální transfery se zpravidla vynakládá asi 10% národního důchodu.
Mohutné zvýšení výdajové pravomoci Evropské komise k dosažení vyšší celoevropské sociální soudržnosti by bylo politicky nepřijatelné pro bohatší země, které by změnu musely platit.
Nemůžeme ovšem akceptovat ani situaci, kdy se na národní soudržnost vydávají obrovské prostředky, zatímco evropská soudržnost je tak žalostně pozadu.
Naštěstí lze nerovnosti často významně omezit i bez vynaložení mnoha peněz.
Nic, co EU nebo její jednotlivé země mohou udělat, by na redukci příjmové nerovnosti v Evropě nemělo větší účinek než odstranění národních ochranných bariér, jež brání migraci, pohybu kapitálu a poskytování služeb.
Tento krok by nezmírnil nerovnosti jen mezi členskými státy EU, ale i uvnitř chudších zemí EU.
Nejvíc by získali nejchudší z nejchudších, zatímco bohaté členské státy by tratily málo, navzdory svému široce rozšířenému strachu z otevřených hranic.
Například ve Francii se během kampaně před referendem o Evropské ústavě stal „polský instalatér“ symbolem hrozby, již má evropská integrace údajně znamenat pro životní úroveň francouzských dělníků.
Avšak vliv volné migrace (je-li povolena) na příjmy francouzských instalatérů je ve skutečnosti minimální, hlavně kvůli nevelikosti nových členských států v porovnání s celou západní Evropou.
Příjmy dělníků v Británii ani v Irsku měřitelně nepoklesly, navzdory otevřenosti obou zemí vůči přistěhovalectví z rozšířené EU.
Volná migrace v EU znamená, že polští instalatéři se budou dotahovat nejen na francouzské instalatéry, ale také na polské bankéře.
Příslušníky střední třídy v Polsku postihují vyšší ceny služeb kvalifikovaných dělníků, jako jsou instalatéři, ale i dělníků méně kvalifikovaných, například malířů, a vysoce kvalifikovaných, ale špatně placených pracujících, jako jsou lékaři.
Proč potom byla Evropskou komisí navrhovaná směrnice o službách, která by všem evropským firmám zajistila svobodu poskytovat služby napříč Unií, haněna jako „Frankensteinova směrnice“?
Proč ji Evropský parlament tak fatálně rozředil?
Proč byly požadavky nových členských států EU na svobodnější přístup na trhy práce a služeb v západní Evropě a na právo soutěžit se „starou Evropou“ o investice stigmatizovány jako sociální dumping?
Proč jsou politiky, které by pro snížení nerovnosti v Evropě udělaly maximum, vykreslovány jako antisociální?
Co odpůrce svobodného poskytování služeb a pohybu pracovníků v Evropě motivuje, není touha zajistit sociální soudržnost, ale přání zachovat status quo.
Ovšemže, změny vyvolávají neklid, ba mohou způsobovat napětí a střety.
Ale konzervativní přístupy, na nichž opozice vůči změně stojí, nejsou ani zdaleka „sociální,“ neboť by nejchudším z evropských chudých upíraly příležitost na zlepšení života.
Ba tyto přístupy jsou potenciálně katastrofální.
Kdyby se začaly přijímat jako vůdčí principy evropské politiky, ekonomika Evropy by ustrnula a kvůli stagnujícímu růstu by nebylo možné dovolit si ani tu nejskromnější úroveň sociálních transferů.
Euro & dolar
PAŘÍŽ: Resignace Oskara Lafontaina přinesla euru jen krátký oddechový čas.
Jeho oslabování bude samozřejmě pokračovat.
Jestliže se budou věci vyvíjet, jak se vyvíjejí, pak se euro brzy znehodnotí na úroveň menší, než je jedno euro za dolar.
To je veledůležitý moment, plný symboliky: během jen několika málo krátkých měsíců po svém zrození se “silné” euro, jenž prorokovali jeho architekti, samo transformovalo v euro “slabé”.
Staré rány všeho druhu se dozajista znovu otevřou, jestliže euro padne tak brzy.
Mnoho evropských komplexů z pocitu méněcennosti ve vztahu k Americe, o kterých se předpokládalo, že budou s příchodem eura navždy rozptýleny, se mohou velice snadno znova objevit.
V Paříží roste přesvědčení, že Washington musí být přinucen stabilizovat směnné kursy mezi hlavními měnami, a především směnný kurs euro/dolaru.
Stačí ale nahradit euro francouzským frankem a dolar německou markou, a diskuse pojednou silně připomíná známé déja vu.
A tak každého nakonec napadne stará známá pravda, že mnoho Evropanů snad úmyslně zapomíná.
Stejně jako silný frank, kdysi zvaný frank-pevnost devadesátých let, neříkal, jak byla Francie doopravdy ekonomicky silná, tak i silné euro by se nemělo rovnat pojmu rostoucí moci Evropy.
Směnný kurs je cenou, a nikoliv skórem posledního gemu Světového poháru.
A jako jiné ceny, i euro musí někdy růst, jindy klesat, vše dle potřeb trhu.
Je samozřejmě pravda, že směnné kursy se od jiných cen značně liší, a to tím, že jsou přímo ovlivňovány politikami centrálních bank.
To také znamená, že Banka federálních rezerv (BFR) a Evropská centrální banka (ECB) opravdu drží nástroje pro stabilizaci směnných kursů.
Ale bylo by vážnou chybou pustit se právě tímto směrem.
Stabilizace směnných kursů přináší přísné vymezení úrokových měr.
Intervence na měnových trzích bez změn úrokových měr – tedy cesta, jíž ekonomové říkají “sterilní intervence” – by mohly ovlivnit směnný kurs na několik minut, maximálně několik dnů.
Předseda americké Rady federálních rezerv, Alan Greenspan, určuje dolarové úrokové míry, které se stávají základem všeho, co se pak ve Spojených státech odehrává.
ECB určuje své úrokové míry pro euro, coby základ všeho, co se odehraje v Evropě.
Obě instituce volí dobře.
Tak dlouho, jak se tyto dvě centrální banky budou chovat právě takto, a oba regiony budou závislé na jejich zcela odlišných volbách (jež, po pravdě řečeno, nebudou nikdy definitivní), tak dlouho se budou americké a evropské úrokové míry rozvíjet po odlišných cestách a jejich směnné kursy se budou stále měnit.
To je také to, co se děje právě nyní.
Nebezpečí pádu do propasti recese je mnohem větší v Evropě, než ve Spojených státech.
Výsledkem toho je, že v tomto roce budou úrokové míry padat mnohem pravděpodobněji v Evropě, než v USA.
Směnný kurs mezi eurem a dolarem jen zrcadlí tyto předvídané změny.
Nižší hodnota eura zmenšuje riziko krizového vývoje v Evropě.
A je třeba opakovat: toto je pro Evropany dobrá zpráva.
Stabilizovat směnný kurs eura v tomto okamžiku by se rovnalo vyhlášení Evropské centrální banky, že preferuje stabilizaci eura v jeho vyšší hodnotě, aby se tak vyhnula recesi.
Podobně z druhé strany Atlantiku by zadržení euro/dolarového směnného kursu v hodnotě, na které je nyní, vyšlo nastejno, jako kdyby BFR prohlásila, že přes velice nízkou míru nezaměstnanosti dosahující pouhých 4,4%, sníží úrokové míry a snad i oživí mrtvolu inflace.
Obě strategie by byly prostě dementní.
Naštěstí je vysoce nepravděpodobné, že budou obě realizovány (přesto, že mnohem více důvěřuji BFR, než ECB).
Proto obě instituce, BFR i ECB, musejí pokračovat ve svých vlastních politikách a na měnových trzích ponechat, jak si poradí s úpravou směnného kursu.
Znamená to ale, že by se dvě největší centrální banky světa měly chovat nějak pasivně, či dokonce své aktivity utlumit?
Není na škodu si připomenout, že měnové trhy občas ztratí svůj klid a to jsou pak pohyby směnných kursů absolutně odtržené od stavu reálných ekonomik, či dokonce od reality samé.
A to je právě prostor pro centrální banky, ECB především, kde mohou hrát nesmírně důležitou roli nositelek a zprostředkovatelek potřebných informací.
Mohou naznačovat – svým upjatým a vážným slovníkem, jenž je jim tak vlastní – že už je na čase, aby se obchodníci s měnami konečně probrali a začali vnímat realitu.
Je možné, aby měly úspěch?
Greenspanovy pokusy přesvědčovat i přemlouvat americký kapitálový trh, že je nutné, aby se snesl zpátky na zem, z výšin, kterým on sám říkal “iracionální nadměrnost”, nejsou v tomto ohledu právě přesvědčující.
Snad byl až příliš opatrný, nicméně takové snahy jsou správnou cestou k zodpovědnosti, kterou by se měly vydat i naše dvě největší centrální banky.
Reformy v Rusku jsou uskutečnitelné
Kdo nese zodpovědnost za hospodářský úpadek Ruska po roce 1990?
Mohou za něj užvanění politici, chamtivá oligarchie, úplatní aparátčíci, mafie nebo snad Mezinárodní měnový fond?
Obviňování nebere konce, a pravda je v nedohlednu.
Běžní Rusové jen krčí rameny a tvrdí, že část viny nesou všichni ti, kdo jsou dnes u moci.
Společnost McKinsey nedávno provedla na toto téma studii, která do jisté míry tuto problematiku osvětluje a posouvá debatu o ní novým směrem.
Cíl studie, která je zájemcům k dispozici na internetové adrese www.mckinsey.com, byl prostý: detailně prověřit, jak se daří deseti klíčovým sektorům ruského hospodářství.
Její závěry jsou podobně prosté: průměrná produktivita ve všech sektorech dosahuje pouhých 19 % hodnoty běžné v USA.
Příčina tak slabého výkonu je opět pro všechny sektory shodná: složitý systém nejasných dotací, přebujelých předpisů a cen neodpovídajících skutečné hodnotě zboží totiž ochraňuje státní podniky, jejichž produktivita je zoufalá, a zabraňuje rozvoji nových firem s mnohem vyšší produktivitou.
Hlubší studium jednotlivých sektorů umožňuje lépe porozumět systému dotací.
Někdy bývají pravidla hry zřejmá, a přesto vítězí neschopní a etablovaní.
Tak například ve stavebním průmyslu, kde jsou zakázky nabízeny veřejně a tudíž by měly být otevřené všem, kontrakty nakonec obvykle získávají staré zavedené podniky.
Ostatní musejí s úřady svádět nekonečný boj o stavební povolení a donekonečna dokazovat vlastnická práva na pozemky, kde chtějí stavět.
Dotace bývají často skryté.
Mnohé firmy by musely zavřít krám, kdyby nakupovaly naftu, elektřinu a plyn za tržní ceny.
Proto raději spoléhají na výměnný obchod a svým dodavatelům platí zbožím, které pro ně nemá velkou hodnotu, např. neobydlenými obytnými budovami.
K cenovým zkreslením dochází i jinde: aby dodavatelé ropy neprodávali své produkty za tržní ceny, vláda brání exportu ropy a výstavbě nových ropovodů směrem na východ.
Taková opatření vedou k neproduktivitě a neprůhlednosti v podnikání, podněcují nejhorší formy zneužívání a korupce a jsou příčinou ztrát na potencionálních exportních tržbách, které jsou v dané situaci pro další rozvoj Ruska neocenitelné.
Jak lze vysvětlit tuto systematickou a pro zemi takřka sebevražednou diskriminaci nových firem?
Stojí za ní politický vliv bývalých ředitelů státních podniků?
Snaží se tak místní úřady zabránit růstu nezaměstnanosti v souvislosti s uzavíráním velkých podniků?
Je to výsledek všudypřítomné korupce, kdy každý potencionální podnikatel si je vědom toho, že z jeho zisku poplyne nemalá část na daně a úplatky?
Na všech těchto výkladech je něco pravdy.
Zároveň ale také implikují možnost jakýchsi, pokud ne zázračných, tak skutečně reformně orientovaných řešení ruské krize.
V současné době totiž vzhledem k poměrům mezi různými úrovněmi státní správy mají místní správy pramalý prospěch z ekonomického rozmachu svého regionu.
Kdyby ale orgány místní správy měly možnost více rozhodovat o hospodářském růstu svých regionů, a tím pádem z něj přímo těžit, bylo by to impulsem rozvoje nových forem podnikání, alespoň potud, kde by svou činností neohrožovaly stávající pracovní místa v regionu.
Konkurence by se tak šířila směrem ven.
Podobné varianty rozvoje by určitě přispěly i k omezení korupce na regionální úrovni.
Studie společnosti McKinsey dokumentuje vývoj v novgorodském regionu.
Zveřejněné výsledky jsou působivé a zároveň povzbudivé.
Jsou i důkazem toho, že reformy v dnešním Rusku jsou politicky uskutečnitelné a z ekonomického hlediska slibné.
Zázrak holandské zaměstnanosti
Není to ostatně tak dávno, co nezaměstnanost v Nizozemsku činila více než 10 procent.
Někteří evropští pozorovatelé, pro něž je hospodářský výkon Nizozemí tuze překvapivý, tvrdí, že to není samo sebou a že musí jít o nějaký statistický trik.
Mýlí se ale stejně hrubě jako ti, co před pěti lety pochybovali o ekonomickém růstu USA.
Nejenže v Nizozemsku klesla míra nezaměstnanosti, spolu s jejím poklesem se začal rapidně zvyšovat podíl celé populace na trhu práce.
Musíme však uznat, že poměr pracujících, které stát klasifikuje jako nemocné nebo práce neschopné – v současnosti celých 12 procent – zůstává rovněž vysoký.
Tento poměr je dnes ale nižší, než byl v osmdesátých letech a proto lze tvrdit, že vyšší procento nezaměstnanosti se neskrývá za lékařskými potvrzeními.
Jiní pochybovační komentátoři mají za to, že vývoj, který dnes sledujeme v Nizozemí, je důsledkem zkrácení pracovního týdne.
Zastánci kratšího pracovního týdne coby cesty k vyšší zaměstnanosti skutečně nizozemský příklad často citují.
Jejich oponenti ale považují zvýšení počtu pracovních míst v důsledku zkrácení pracovní doby za falešné řešení – za surovou výměnu pracovních hodin za zvýšený počet pracovníků.
Mýlí se ovšem oba znepřátelené tábory.
Je pravda, že v Nizozemí došlo ke značnému zvýšení práce na poloviční úvazek, ale to je zapříčiněno především velkým růstem zaměstnanosti žen.
Proto vyšším procentem práce na poloviční úvazek nelze automaticky vysvětlovat nižší nezaměstnanost v zemi.
Jak uniknout z klimatické slepé uličky
Existuje k tomu obrovská vůle.
Nová americká administrativa podporuje rázné kroky své země.
Čína si klade ambiciózní cíle při snižování energetické náročnosti a mohutně investuje do obnovitelné energie.
Také Indie předložila svůj akční plán.
Evropa si stanovila za cíl snížit do roku 2020 emise na úroveň o 30% nižší než v roce 1990, dojde-li k uzavření ambiciózní globální dohody.
Japonsko zveřejnilo vlastní návrhy na výrazné snížení uhlíkových emisí.
Závazky přicházejí z celého světa.
Praktické problémy však přetrvávají.
Požaduje se, aby se celosvětové emise do roku 2050 snížily na méně než polovinu úrovně z roku 1990, přičemž vrcholu dosáhnou před rokem 2020.
Protože jsou emise rozvojových zemí celkově nižší než emise rozvinutého světa – a pro udržení hospodářského růstu a boj s chudobou bude zapotřebí, aby se krátkodobě i nadále zvyšovaly –, padl návrh, aby rozvinuté země snížily do roku 2050 emise nejméně na úroveň o 80% nižší než v roce 1990, přičemž významné kroky k tomuto cíli by se měly učinit již v průběhu příštího desetiletí.
Také rozvojové země budou muset přispět k tomuto úsilí tím, že v nadcházejících desetiletích podstatně zpomalí růst emisí a postupně ho zcela zastaví.
Pro USA by takové závazky znamenaly snížení emisí na zhruba desetinu dnešního množství na obyvatele, zatímco Čína by musela vytvořit nový, nízkouhlíkový model hospodářského rozvoje.
Pro všechny země je to velká výzva – revoluce vyžadující obrovský politický posun.
Dobré na tom je, že pokud se zaměříme na jasné, praktické a splnitelné cíle, lze dosáhnout výrazných snížení a současně zajistit, že bez ohledu na přesnou podobu prozatímního cíle zaujme svět v rozumném časovém horizontu radikální novátorský přístup.
Nová zpráva projektu „Breaking the Climate Deadlock“ („Únik z klimatické slepé uličky“), což je strategické partnerství mezi mým úřadem a organizací The Climate Group, ukazuje, že do roku 2020 lze dosáhnout výrazných snížení, zaměříme-li se na určité klíčové technologie, přijmeme prokazatelně fungující politická opatření a budeme již dnes investovat do rozvoje těch technologií budoucnosti, které musí nějaký čas dozrávat.
Možná nejzajímavějším faktem, který vyšel najevo, je skutečnost, že plných 70 procent snížení plánovaného do roku 2020 lze dosáhnout investicemi do tří oblastí: zvýšení energetické účinnosti, omezení odlesňování a využívání nízkouhlíkových energetických zdrojů včetně jaderné a obnovitelné energie.
Tohoto snížení lze docílit zavedením pouhých sedmi osvědčených přístupů – standardů obnovitelné energie (např. garantované výkupní ceny nebo standardů portfolia obnovitelných zdrojů), opatření na zefektivnění průmyslu, budování kódů, standardů úspornosti vozidel, standardů obsahu uhlíku v palivech, standardů pro spotřebiče a politiky snižování emisí z kácení a ničení lesů (REDD).
Všech sedm politik již bylo úspěšně zavedeno v různých zemích po celém světě, ale je potřeba je rozšířit.
Systémy emisních povolenek či jiné metody oceňování uhlíkových emisí sice mohou přinejmenším krátkodobě pomoci motivovat firmy k investicím do nízkouhlíkových řešení, avšak k dosažení vytčených cílů je zapotřebí těchto sedmi politických opatření – a také přímých vládních akcí a investic.
V dlouhodobějším měřítku potřebujeme rovněž technologie typu CCS (zachycování a ukládání uhlíku), rozšíření jaderné energetiky a nové generace solární energetiky spolu s rozvojem technologií, o jejichž potenciálu či dokonce existenci se dosud neví.
Z hlediska kodaňské konference je důležité, aby již dnes padla rozhodnutí o investicích, které přinesou užitek později.
Drtivá většina nových elektráren v Číně a Indii – nezbytných coby tahounů industrializace, která pozvedne stamiliony lidí z chudoby –, bude například uhelných.
To je prostě fakt.
Rozvoj CCS nebo její alternativy, která umožní, aby se i uhlí stalo čistým zdrojem energie, je proto nutným předpokladem splnění cíle pro rok 2050.
Investovat však musíme ihned, seriózně a prostřednictvím globální spolupráce, abychom do roku 2020 byli schopni rozšířit CCS nebo zavést jiné alternativy.
Renesance jaderné energetiky bude vyžadovat velké rozšíření počtu kvalifikovaných vědců a techniků.
Elektromobily si vyžádají rozsáhlé úpravy infrastruktury.
Systémy malých sítí mohou umožnit velké úspory emisí, ale potřebují plán zavedení do praxe.
Tato opatření nějaký čas potrvají, ale investice vyžadují ihned.
Z krátkodobého hlediska se jako samozřejmé opatření mohou jevit nízkoenergetické osvětlení a úsporné průmyslové motory, avšak ani ty zdaleka nevyužíváme v takové míře, v jaké bychom mohli.
Víme tedy, co je třeba udělat, a máme nástroje k tomu, abychom svých cílů dosáhli.
Vedoucí představitelé MEF proto mohou sebevědomě přijmout prozatímní i dlouhodobé cíle doporučené vědeckou komunitou: udržet oteplování pod úrovní dvou stupňů Celsia, během příštích deseti let zastavit růst objemu emisí a do roku 2050 snížit globální emise ve srovnání s rokem 1990 nejméně na polovinu.
Rozvinuté země se budou moci zavázat ke snížení emisí o 80% oproti úrovni z roku 1990 do poloviny století, jak už mnohé z nich učinily, a poskytnout rozvojovým zemím nezbytnou finanční a technologickou podporu při snaze o adaptaci a zmírnění dopadů.
Rozvojové země těšící se této podpoře pak budou muset vytvořit a zavést „plány nízkouhlíkového růstu“, které podstatně zpomalí a nakonec zastaví růst jejich emisí.
Těmito závazky položí vedoucí představitelé MEF, jejichž země produkují více než tři čtvrtiny světových emisí, pevné základy pro úspěch v Kodani.
Mezi L’Aquilou a Kodaní se bezpochyby povedou složité diskuse o prozatímních cílech pro rozvinuté země.
Tyto cíle jsou sice důležité, avšak největší význam má dohoda o opatřeních, která v konečném důsledku nasměrují svět na novou cestu k nízkouhlíkové budoucnosti.
Po celá léta se právem kladl důraz na přesvědčování lidí, že musí existovat dostatečná „vůle“ řešit otázku klimatických změn.
Vedoucí představitelé, kteří se s tímto problémem potýkají i uprostřed hospodářské krize, však potřebují vědět, že kromě vůle existuje také „cesta“.
K úspěchu je zapotřebí kombinace obojího.
Naštěstí tato cesta – nesmírně trnitá, ale přesto schůdná – existuje.
Jak reformovat ochranu zaměstnanosti
Na trhu práce možná neexistuje kontroverznější nástroj, než je regulace ochrany zaměstnanosti - spletitá sada zákonů a procedur, která stanovuje, jakým způsobem mohou firmy najímat a propouštět zaměstnance.
Firmy si stěžují nejen na přímé náklady, ale i na složitost a nejistotu, kterou taková regulace vyvolává.
Argumentují přitom tím, že regulační omezení jim ztěžují adaptaci na změny v technologiích a poptávce po produktech, což snižuje jejich efektivitu, zvyšuje náklady a v důsledku toho zhoršuje tvorbu pracovních míst.
Zaměstnanci na druhé straně kladou důraz na problémy spojené s nezaměstnaností a argumentují tím, že firmy by měly brát tyto problémy v potaz, když uvažují o uzavření závodu nebo o propuštění zaměstnance.
Vlády evropských zemí opatrně manévrují mezi tlakem firem na snížení ochrany zaměstnanosti a tlakem zaměstnanců na její udržení, přičemž současně usilují o politicky přijatelné reformy.
Ve většině států tyto reformy zahrnují zvětšení rozsahu smluv na dobu určitou.
To se může jevit jako chytré řešení, a to jak politicky, tak ekonomicky.
Z politického hlediska tento přístup zachovává vysokou míru ochrany těch zaměstnanců, kteří jsou již chráněni.
Z ekonomického hlediska pak snazší uzavírání smluv na dobu určitou dává firmám větší flexibilitu při adaptaci na měnící se tržní podmínky.
Zkušenosti s dopady těchto reforem jsou však smíšené.
Existence dvou tříd zaměstnanců - se smlouvou na dobu neurčitou versus se smlouvou na dobu určitou - vede ke stále rozpolcenějšímu a nerovnějšímu trhu práce.
Firmy se obvykle zdráhají ponechat si zaměstnance i poté, co jim vyprší smlouva na dobu určitou, neboť by to znamenalo poskytnout jim vysokou ochranu v zaměstnanosti.
Zaměstnanci, kteří nově vstupují na trh práce, tak musí projít dlouhým obdobím bezperspektivních zaměstnání prokládaných nezaměstnaností, než konečně získají stabilní pracovní místo - což není právě nejlepší způsob zahájení kariéry.
Skutečnost, že většina zaměstnanců zůstává pod vysokým stupněm ochrany a že firmy mají zároveň větší flexibilitu než dříve, pak z politického hlediska snižuje tlak na zavedení důsledné celoplošné reformy.
Zkusme na chvíli pominout politickou průchodnost a položme si otázku, jak by taková ,,dobrá ochrana zaměstnanosti" měla vypadat.
Odpověď je vlastně prostá.
Při rozhodování, zda propustit zaměstnance, by firma měla brát v úvahu sociální náklady takového kroku.
To znamená brát v úvahu dávky, které budou muset být zaměstnanci vypláceny z fondu pojištění v nezaměstnanosti.
U zaměstnanců s vysokým počtem odpracovaných let to rovněž znamená brát v úvahu psychologické náklady spojené se ztrátou dlouho zastávaného pracovního místa.
Jak lze takové ,,sociální účetnictví" provést?
I zde je kouzlo v jednoduchosti.
Pokud firma propustí zaměstnance, měla by platit jakousi propouštěcí daň, která se bude alespoň v průměru rovnat podpoře v nezaměstnanosti vyplácené propuštěnému zaměstnanci; jako kompenzaci psychologické újmy by pak měla platit odstupné, které by se zvyšovalo s počtem odpracovaných let.
Pokud by se za těchto podmínek firma rozhodla propustit zaměstnance, nemělo by jí v tom nic bránit.
Jednoduše řečeno, pokud firma usoudí, že je pro ni ziskovější uzavřít pracovní místo nebo provoz i po zaplacení sociálních nákladů spojených s tímto rozhodnutím, pak nemá smysl ponechávat takové pracovní místo nebo provoz v činnosti.
Jak takové řešení vypadá ve srovnání se současným způsobem ochrany zaměstnanosti?
Odpověď se liší stát od státu, ale případ Francie je zřejmě reprezentativní.
Ve Francii se prostředky na vyplácení podpor v nezaměstnanosti vybírají od zaměstnavatelů prostřednictvím daně ze mzdy, nikoliv propouštěcí daně.
To znamená, že firmy, které propustí více zaměstnanců, nezaplatí více.
Firmy, které propustí více zaměstnanců, by však více platit měly .
Soudní praxe je navíc taková, že při posuzování, zda bylo propuštění oprávněné, mají významné slovo soudci.
To je rovněž nesprávné: nejenže to vede k vleklým a nejistým procesům, ale především neexistuje důvod, proč by se těmito problémy měli soudci zabývat.
Reforma ochrany zaměstnanosti by proto měla zahrnovat přesun od daně ze mzdy k dani propouštěcí, s nímž by šlo ruku v ruce snížení role soudců.
Ti by měli dbát pouze na řádné dodržování pravidel, ale pokud je některá firma ochotna vyhovět všem administrativním požadavkům, zaplatit propouštěcí daň a vyplácet odstupné, pak by soudci neměli rozhodnutí této firmy přezkoumávat.
Do jaké míry by byl přechod od daně ze mzdy k propouštěcí dani složitý?
Odpověď paradoxně najdeme ve Spojených státech, kde se podpory v nezaměstnanosti skutečně financují z propouštěcích daní.
Štědrost amerického systému - a potažmo i náklady na propouštěcí daně - je omezená.
Podpory i daně by byly v Evropě vyšší, ale americký systém naznačuje, že je takové řešení uskutečnitelné.
Tím se vracíme k otázce, zda je podobná reforma politicky průchodná.
Domnívám se, že ano.
Vyšší propouštěcí daně, které nutí firmy dobře si rozmyslet, než někoho propustí, by uvítali zaměstnanci, zatímco snazší a předvídatelnější regulaci pracovně-právních vztahů by zase bezpochyby uvítaly firmy.
Politická cestička je sice úzká, ale dost možná existuje, a ekonomický i sociální přínos jejího nalezení by byl nesmírně vysoký.
Evropská hra na viníka
Vedoucí představitelé Evropské unie se sešli, aby vyvodili ponaučení z nezdařených referend o evropské ústavní smlouvě.
Příčiny však nemusí hledat příliš daleko; stačí, aby se podívali do zrcadla a postavili se čelem k důsledkům nečestné hry, kterou jako předáci členských zemí EU až příliš dlouho hrají.
Tito představitelé doufali, že si budou s postupem let přisvojovat úspěchy reforem a zároveň se vyhýbat vině za neúspěchy, a tak běžně nechávali činitele EU v Bruselu sklízet politický hněv za nepopulární, ale nezbytná opatření, a poté si svým voličům hořce stěžovali na „bruselské byrokraty“ a jejich nedemokratické způsoby.
Přitom však zapomněli, že by jim voliči mohli skutečně uvěřit.
A tak když se vedoucí představitelé Francie a Nizozemska – kteří byli až do morku kostí pro ústavu – dotázali svých občanů, co si myslí o unii, uslyšeli zřetelnou ozvěnu svých vlastních sdělení: lidem se reformy nelíbí a nelíbí se jim ani „bruselští byrokrati“, ústava neústava.
Nikde není tato hra na svalování viny patrnější než na způsobu, jakým vlády členských zemí EU přistupují k deregulaci trhu zboží.
Výhody plynoucí z deregulace trhu zboží jsou velmi výrazné.
Rozbití monopolů s sebou mnohdy nese dramatické snížení cen a tím i vyšší životní úroveň spotřebitelů, protože ti si za stejnou mzdu koupí mnohem více.
Vezměme si například deregulaci telekomunikací a leteckých společností, která vnesla na trh konkurenci v podobě nízkonákladového transportu dat a lidí.
Deregulace rovněž vede k množstevním úsporám, které stlačují ceny ještě více, což cítíme všichni, když nakupujeme v hypermarketu namísto v krámku na rohu.
Deregulace však s sebou nevyhnutelně nese i rozpory.
Spotřebitelé na ní vydělávají, ale někteří zaměstnanci tratí.
Existujícím firmám často činí potíže se na ni adaptovat.
Na jejich místo nastupují firmy nové a štíhlejší.
Staré firmy přitom krachují a propouštějí zaměstnance.
Důchody se rozplývají a považte, jaký dopad má deregulace v oblasti aerolinií na mzdy pilotů.
I když se tedy vytvoří stejný nebo i vyšší počet pracovních míst, jako jich zanikne, bolest lidí, kteří při tomto procesu ztratí zaměstnání, tím nevymizí.
Podle všech odhadů výhody deregulace – za předpokladu vytvoření rozumné záchranné sítě pro zaměstnance, kteří přijdou o práci – vysoce převažují nad náklady a bolestí, kterou tato deregulace způsobuje.
Politické zadání vlád to však nikterak neusnadňuje, neboť výhody jsou rozmělněné: spotřebitelé, kteří platí méně za letenky, to nemusí přisuzovat deregulaci.
Náklady jsou naproti tomu lokalizované: zaměstnanci leteckých společností, kterým hrozí ztráta místa, si zřetelně uvědomují spojitost mezi deregulací a propouštěním.
Vlády by se samozřejmě mohly pokoušet vysvětlit, proč o deregulaci usilují.
Je však pro ně mnohem snazší zvolit nenáročnější cestu, nechat to na „bruselských byrokratech“ a pak ze všech potenciálních příkoří obviňovat právě bruselské představitele, potažmo EU.
Nebo by snad opravdu mohlo platit, že Brusel překračuje své pravomoci a vynucuje si více deregulace, než by si národní vlády přály?
Tato sebeospravedlňující hypotéza je poněkud děravá.
I v tomto směru lze skutečný stav věcí odhalit na příkladu deregulace aerolinií.
Dvakrát za posledních deset let poskytly národní vlády Evropské unii výslovnou pravomoc zpřísnit omezení jejich dotací churavějícím leteckým společnostem.
Vlády se těchto pravomocí nemusely vzdávat.
Ony to přesto učinily, což jim však nezabránilo, aby později ostře a halasně kladly právě tato omezení za vinu Bruselu, když se jejich národní letecké společnosti dostaly do potíží.
Co by tedy měly evropské vlády dělat, když nejprve vyprovokovaly a poté zakusily „protibruselské“ hlasování?
Jednou z dobrých zpráv je skutečnost, že deregulace trhu zboží již bylo do značné míře dosaženo, takže neexistuje tak silná potřeba hrát bruselskou hru na viníka.
Hlavní položkou v této agendě je nyní navržení lepšího sociálního zabezpečení tak, aby se minimalizovaly bolestné dopady přeskupování sil, ať už v důsledku deregulace, technického pokroku či globalizace.
Určitá deregulace trhu zboží pochopitelně zůstává nezbytností, zejména v sektoru služeb.
Bolkesteinova směrnice o službách nedopadla dobře, ale není pochyb o tom, že evropští spotřebitelé platí za mnohé služby příliš.
Abychom uvedli jen jeden z příkladů: odstranění monopolu notářů v zemích, jako jsou Francie či Itálie, by podstatně snížilo náklady na nákup a prodej domů, náklady na bydlení i náklady na stěhování zaměstnanců za prací.
Evropské vlády mají před sebou tři možnosti.
Mohou se pokusit zcela zastavit reformy na trhu zboží a podle stejné šablony se pokusit zastavit také liberalizaci obchodu a globalizaci.
Zatím se nezdá, že by některá vláda tomuto pokušení podlehla.
Dále mohou vlády pokračovat ve hře na viníka, nechat unii prosazovat reformy a přitom si stěžovat na bruselské byrokraty.
Strach, který je nyní cítit po celé EU, však ukazuje nástrahy této strategie.
Politika trhů práce navíc nespadá do mandátu EU, takže národní vlády budou v této otázce samy, bez možnosti svalovat vinu na byrokraty v Bruselu.
A konečně mohou vlády pomoci Bruselu definovat a navrhovat reformy trhu zboží a poté je – spolu s rolí EU při jejich zavádění do praxe – „prodávat“ svým voličům.
Budou-li vedoucí evropští představitelé natolik moudří, aby zvolili tento kurz, pak se fiasko referend ve Francii a Nizozemsku nakonec přece jen ukáže jako užitečné.
Cesta, již ECB minula
Navzdory tvrzením o opaku se žádná centrální banka, ECB nevyjímaje, nemůže zaměřit pouze na inflaci a ignorovat, co se děje s ekonomickou aktivitou.
Předpokládejme pro účely tohoto argumentu, že stabilizace cen by bylo možné dosáhnout za cenu 30% míry nezaměstnanosti.
To jistě nikdo nechce.
Zastánci ECB by řekli, že takový výsledek je ryze hypotetický a irelevantní, neboť mezi stabilizací inflace a udržením patřičné úrovně ekonomické aktivity není žádný rozpor.
Stabilita cen podle tohoto názoru snižuje nejistotu, takže firmám i jedincům umožňuje správně se rozhodovat, a proto není pro ekonomickou aktivitu špatná, nýbrž dobrá.
Tento argument je správný – většinou.
Když se však hospodářství potýká se zásadními negativními šoky, jako je prudké zvýšení cen ropy, pak jsou sesterské cíle stabilizace inflace a udržení ekonomické aktivity v rozporu a úloha centrální banky začíná být mnohem těžší.
Zamysleme se nad tím, co stabilizace inflace v takovém kontextu znamená.
Firmy nejspíš zvýšením svých cen přesunou nárůst nákladů na energii na spotřebitele.
Pracující zřejmě zareagují požadavkem vyšších nominálních mezd.
Má-li se centrální banka vyhnout inflační spirále, musí zajistit, aby „primární“ účinky vyšších cen energií na inflaci nevyvolaly takovéto „sekundární“ účinky.
V prostředí, kde se zvyšuje produktivita a růst mezd už je slabý, jako dnes v Evropě, může být těžké přesvědčovat pracující, aby se smířili s propadem reálných mezd.
Zvýšení úrokových sazeb, o němž bylo v tomto týdnu rozhodnuto, se brzy ukáže jako nedostatečné a bude muset přijít další zvyšování a výrazný nárůst nezaměstnanosti.
Aby ECB dosáhla svého inflačního cíle, bude snad muset omezovat aktivitu tak dlouho, až důsledky přinutí pracující k odevzdanosti.
Existuje lepší způsob, jak reagovat na negativní šoky?
Odpovědí měnové teorie je jednoznačné ano: dejme pracujícím šanci přizpůsobit se vyšším cenám energií, dovolme s postupem času určité přelití vyšších cen do mezd (aby se upravily pozvolněji) a dejme jasně najevo, že inflace se vrátí do svého cílového pásma řekněme do roka či do dvou.
Taková politika omezí nárůst nezaměstnanosti, a to jen za cenu přechodně vyšší inflace.
Proč se tedy ECB vydala přísnějším směrem?
Existují tři věrohodné důvody.
Zaprvé, zatím se projevuje jen malý tlak na mzdy.
Pro zadržení inflace tudíž ECB možná nebude muset zvyšovat úrokové sazby příliš.
Jestliže se naplní tento scénář, dopady na ekonomickou aktivitu a zaměstnanost budou minimální.
Existují ovšem dobré historické důvody se domnívat, že to bude jinak.
Situace, již dnes v Evropě vidíme, je s větší pravděpodobností opožděným přizpůsobením než pasivním přijetím snížení reálných mezd ze strany pracujících a odborů.
ECB by se neměla klamat a myslet si, že malé zvýšení úrokových sazeb postačí.
Jakmile se tlak na mzdy projeví, ECB může být nucena dostát svému slovu tím, že úrokové sazby zvýší mnohem víc, než teď předpokládá.
Druhým důvodem je, že pokud zůstane ECB přísná, pracující nebudou požadovat vyšší nominální mzdy, protože pochopí, že by to vedlo pouze k vyšším úrokových sazbám a vyšší nezaměstnanosti.
Tento argument není od věci; měnová politika zřejmě má jistý vliv na mzdová jednání.
Od přísného postoje ECB bychom si ale neměli slibovat příliš.
Vzpomeňme na omezený úspěch ECB při prosazování větší pružnosti trhů práce: tempo reforem se nijak dramaticky nezvýšilo.
Třetím důvodem je to, že vyšší inflace dnes by ohrozila důvěryhodnost ECB v budoucnosti.
Tento argument také zdaleka není bezpředmětný: aktuální vyšší inflaci nesmí být dovoleno, aby změnila střednědobá inflační očekávání.
Rozhodnutí ponechat úrokové sazby beze změny tváří v tvář negativnímu šoku tedy od ECB vyžaduje přesvědčivé vysvětlení její principiální politiky.
Tady je úkol ECB ještě těžší, protože vzhledem k tomu, že se tak úzce zaměřila na stabilizaci inflace, trhy by si přijetí pružnějšího stanoviska vyložily jako změnu postoje.
Navíc s ohledem na to, že ECB v posledních letech svůj inflační cíl překročila, její věrohodnost už je zpochybněna.
Pravda, přijetí patřičné politiky by od ECB vyžadovalo, aby velice pečlivě formulovala své zdůvodnění.
V této věci se může poučit od svých britských a amerických protějšků: důvěryhodnost nevyžaduje dogmatismus, ale spíš srozumitelnost záměru.
V sázce je příliš významná záležitost, než abychom ji ignorovali.
Neklesnou-li ceny ropy, pak ECB riskuje, že na cestě, již vytyčuje její současná politika, bude nucena volit výrazně vyšší úrokové sazby, a tedy další nárůst nezaměstnanosti v eurozóně.
Jak v roce 2009 vybřednout z krize
Dovolte mi nejprve si připravit půdu tím, že uvedu tři postřehy ohledně toho, kde se dnes nacházíme.
Zaprvé, ve vyspělých zemích sledujeme pravděpodobně nejhorší finanční krizi.
Kolem jsou stále minová pole, od neproniknutelných pozic swapů úvěrového selhání (CDS) po skryté ztráty v bilancích, ale nejhorší dny zatuhlých peněžních trhů a nemravných rozptylů rizika jsou zřejmě za námi.
Zadruhé, finanční krize se bohužel přesunula do rozvíjejících se zemí.
Překotné přesuny portfolií a spěch za bezpečnými aktivy vytvářejí při přechodu hranic nejen finanční krize, ale také krize směnných kurzů.
Připočtěme si k tomu propad výstupu ve vyspělých zemích a uvidíme, jak dnes rozvíjející se země trpí vyššími úvěrovými náklady a nižší vývozní poptávkou.
Zatřetí, ve vyspělých zemích úder uštědřený bohatství a ještě víc přízrak další Velké hospodářské krize přiměl jedince i firmy k prudkému osekání útrat.
Nejenže pozměnili své plány výdajů, ale v mnoha případech také odložili nákupy, aby počkali, až se nejistota vyjasní.
Důsledkem je prudký pokles výstupu a zaměstnanosti, což posiluje obavy z budoucna a dále potlačuje útraty.
Teď mi dovolte obrátit se k politikám.
Pokud je má charakterizace událostí správná, pak je vhodný balíček politik jasný:
Zaprvé, dříve zavedená opatření k nápravě finanční soustavy je zapotřebí zdokonalit a upevnit.
Jedním dobrým rysem nejhorších dní krize v říjnu bylo, že vyděsily vlády natolik, že se na finanční frontě pustily do díla.
Centrální banky štědře zajistily likviditu.
Vlády ale brzy zjistily, že hlavním problémem je solventnost.
Zavázely se, že zavedou programy zaměřené na odkupy aktiv (aby očistily bilance finančních institucí), rekapitalizaci (aby zajistily, že v případě solventnosti tyto instituce budou moci podnikat a nadále půjčovat peníze) a garance (aby uklidnily vkladatele a některé investory, že jejich finance jsou v bezpečí).
Základní kostra těchto opatření je už zavedena do praxe, ale její realizace byla často nesystematická.
Z dřívějších bankovních krizí po celém světě jsme se mohli ponaučit rychleji.
Přemety a kotrmelce v některých z těchto programů, nejzřetelněji ve Spojených státech, vyvolaly na trzích zmatek a přiměly soukromé investory, aby se drželi stranou a čekali na vyjasnění situace, než převezmou podíl ve finančních ústavech.
Nepochybuji, že postup pomocí pokusu a omylu nakonec povede k soudržným programům.
Ztrácíme ale zatím čas.
Zadruhé, zemím s rozvíjejícími se trhy je nezbytné pomoci, aby se přizpůsobily finanční krizi.
Nejde jen o otázku zajištění likvidity, aby jednoduše dokázaly zachovat své směnné kurzy navzdory rozsáhlým odlivům kapitálu.
Mnozí investoři, kteří chtějí odejít, se po určitou dobu nevrátí a země se s tímto faktem musí vyrovnat a vhodně se zachovat.
V některých případech to dokážou samy, takže potřebují pouze podporu ve formě likvidity, aby se vyhnuly kolapsu směnného kurzu a dokázaly uskutečnit úpravu.
V jiných případech odliv kapitálu jen zhorší už beztak obtížnou situaci.
Takové země potřebují víc než jen likviditu; potřebují pomoc s realizací nezbytných úprav.
Jsou příslušná opatření na pomoc takovým zemím zavedena do praxe?
Ano i ne.
Několika zemím zajistily přístup k likviditě hlavní centrální banky pomocí swapových linek.
Mezinárodní měnový fond zase vytvořil nové zařízení zaměřené na likviditu, které umožňuje zemím, jež se předem kvalifikují, zažádat o finance a získat je s minimálními či žádnými podmínkami.
Pro tuto chvíli jde o opatření dostačující.
Likviditu je ale zapotřebí poskytovat na soudržnějším a komplexnějším základě.
Co se týče zemí, které potřebují další pomoc, jedná se o přirozenou funkci MMF.
Řada zemí už získala finance v rámci programového úvěrování.
Lze se oprávněně strachovat, že dostupné finance se vyčerpají, ještě než bude krize za námi.
Zatřetí, vlády musí kontrovat prudkému poklesu spotřeby a investiční poptávky.
V případě neexistence solidních politik si lze až příliš snadno představit děsivé scénáře, kdy se snížený výstup a potíže ve finanční soustavě vzájemně zesilují a zapříčiní další výrazné propady výstupu.
Je tedy naprosto nezbytné, aby vlády daly jasně najevo, že udělají vše pro to, aby toto riziko negativního vývoje eliminovaly.
Mohou to věrohodně udělat?
Ano, mohou.
Jelikož úrokové sazby jsou už nízké, prostor pro měnovou politiku je omezený.
Avšak prostor pro fiskální politiku je širší, takže vlády naléhavě musí udělat dvě věci.
Zaprvé, v zemích, kde je dost fiskálního prostoru, musí ohlásit věrohodné fiskální expanze. My – tedy MMF – jsme přesvědčeni, že v úhrnu je globální fiskální expanze v rozsahu asi 2% světového HDP jak uskutečnitelná, tak vhodná.
Konečně, neméně důležité je, že vlády musí dát najevo, že pokud se poměry zhorší, uskuteční se další fiskální expanze.
Jedině po takovém závazku budou mít lidé i firmy jistotu, že nesměřujeme k opakování Velké hospodářské krize, a začnou opět utrácet.
Jsem hluboce přesvědčen, že pokud se těchto politik budeme držet, do konce roku 2009, ne-li dřív, se světová ekonomika začne ze současné krize zotavovat.
Blízká setkání s recesemi třetího druhu
PAŘÍŽ: Existují tři typy recesí.
První typ recesí bývá způsoben velkými otřesy, například válkami nebo náhlými a prudkými nárůsty cen ropy.
Vzpomeňme na sedmdesátá léta, kdy otřesy na ropných trzích vyvolaly dokonce dvě celosvětové recese.
Recese druhé kategorie vznikají náhodou, například když klesne důvěra spotřebitele nebo když podnikatelé znejistí a přestanou investovat.
To byl důvod recese ve Spojených státech na počátku devadesátých let.
Recese třetího typu nastává ve chvíli, kdy vybuchne déle neudržitelný objem nerovnováhy v ekonomice.
Tuto podobu recese někdy doprovází velký nárůst dluhů (firemních nebo spotřebitelských) nebo závratné spekulace na akciovém či kapitálovém trhu, které se nakonec zhroutí.
Taková bublina „splaskla“ před deseti lety v Japonsku, jež se z této katastrofy dosud ne zcela zotavilo.
Recese prvního druhu jsou převážně nepředvídatelné.
Recese druhého typu jsou méně závažné a lze jim snadno předcházet nebo je napravovat.
Většinou zde postačí snížení úrokových sazeb nebo menší oživení.
Ovšem recese třetího druhu nás znepokojují nejvíce.
Stojí Amerika na prahu tohoto typu recese?
Jakou podobu bude mít příští hospodářská krize ve Spojených státech – tedy pokud Amerika opravdu k recesi směřuje?
Optimisté předvídají recesi druhého typu; naopak pesimisté se obávají, že zpoza hospodářského zákulisí vykukuje právě třetí odrůda ekonomické krize.
Kdo má pravdu?
Odpověď závisí takřka na jednom jediném čísle: budoucím tempu růstu produktivity USA.
Po inflační úpravě se hodnota amerických burz během devadesátých let zhruba ztrojnásobila.
Ceny akcií se na rozdíl od zisků zdvojnásobily.
Míra spořivosti domácností klesla během posledního desetiletí z 5 % HDP v roce 1990 na nulu v roce 2000.
Obchodní bilance USA – přebytek dovozu nad vývozem – je nyní ve schodku přibližně 3 % HDP.
Jsou tato čísla varováním, anebo zcela běžnou známkou konjunktury?
Pokud se tempo růstu ve Spojených státech nezmění a zůstane i v následujících desetiletích takové jako v posledních třiceti letech, pak je odpověď jasná a děsivá.
Ceny akcií by se dostaly příliš vysoko.
Domácnosti by se chovaly naprosto nezodpovědně.
Vnější nerovnováha by byla neospravedlnitelná a, ano, neudržitelná.
Jestliže ale bude roční nárůst produktivity Spojených států během příštích třiceti let vyšší než za uplynulá tři desetiletí, nebudou se mít v Americe v podstatě čeho bát.
Vysoké hodnoty akciových trhů by věštily zářnou budoucnost, domácnosti by se chovaly uvážlivě a Amerika by mohla vykázat deficit obchodní bilance a začít investovat.
Za takových podmínek by se pak zbytkové problémy daly vyřešit nenápadnou úpravou úrokových sazeb, případně snížením daní.
Jakákoli recese by pak byla krátká a nepříliš výrazná.
Ovšem – jakou úroveň zvýšené produktivity může do budoucna Amerika očekávat?
Růst produktivity bude podle všeho vyšší než před rokem 1995: stoupající tendence růstu v několika posledních letech není náhodná, technologická revoluce totiž není žádná fikce.
Přesto se ale obávám, že produktivita se nakonec zlepší mnohem méně, než jak slibují věštci nové ekonomiky.
Z této perspektivy mám doslova husí kůži.
Nejenže budoucnost bude méně zářná, ale úpravy, jichž bude potřeba, až se dostaví realita, by navíc mohly vyvolat recesi mnohem nepříjemnější a zpomalení ekonomiky mnohem úpornější, než jak nás dnes straší i ty nejčernější předpovědi.
Nespoléhejme na symboly
Argentinská krize vře už dlouhou dobu.
Země je vlastně v krizi už tak dlouho, že nejde o to, jestli, nýbrž kdy vzkypí.
Původ argentinské krize hledejme v rozhodnutích z roku 1991, v pokusech o zastavení prudké inflace, která přišla se smrtelnou agónií tamní vojenské junty.
V tom roce přijal Domingo Cavallo, který už zastával úřad ministra financí, značně symbolické rozhodnutí stanovit hodnotu argentinského pesa vůči dolaru pevným směnným kurzem.
A své rozhodnutí vykonal rovněž značně symbolicky: jedno peso dostalo hodnotu jednoho amerického dolaru.
Se symboly to Cavallo uměl.
Nové, ,,tvrdé`` peso znamenalo konec dlouhého období inflace, doby, kdy země opět ukázala, že není schopna regulovat svůj rozpočet, měnu, inflaci ani směnný kurz.
Byl to začátek nové éry, kdy se odpovědná a moderní Argentina disciplinovaně otevřela Spojeným státům a celému světu.
Jenže jak už učili Řekové, vyslyší-li bohové naše přání či splní-li je do posledního puntíku, dokáží nás jimi i zničit.
Je beze všech pochybností, že argentinská měnová reforma stála u zrodu dnešní krize.
Důvod je nasnadě: Argentina nejsou Spojené státy a peso není dolar.
Argentina je malou ekonomikou na jižní polokouli, Spojené státy jsou diverzifikovanou ekonomikou severní hemisféry.
Argentina vyváží skot a suroviny, Amerika vyváží technologie a služby.
Argentina obchoduje s Brazílií, Amerika s Japonskem.
Argentina musí o kapitál bojovat, Amerika jej láká ze všech koutů světa.
Je zločinem proti logice, aby tyto země měly stejný směnný kurz. A byl to také zločin proti Argentině.
Až do roku 1999 dával vývoj událostí Domingu Cavallovi za pravdu.
Argentina rostla rychle a rychle zmizela i inflace.
Pak nastal nevyhnutelný bumerangový efekt: Brazílie o zhruba padesát procent devalvovala svůj real. Ceny nerostných surovin, základní složky argentinského exportu, tím pádem rapidně klesly.
To se dělo v době, kdy dolar díky rozmachu za Clintonovy éry čile posiloval.
To byla smrtonosná kombinace.
V roce 1999 se v Argentině růst de facto zastavil a země se dostala do hluboké krize.
Právě probíhající finanční krize, která dnes v Argentině vládne všude a všemu, je novějšího data a vlastně sekundární.
Pod vlivem recese narostl schodek rozpočtu do tak obrovských hodnot, že věřitelé argentinské vlády usoudili, že své peníze zřejmě nebudou moci dostat zpět.
Ve skutečnosti není rozpočtová situace tak katastrofální: navzdory probíhající recesi činí deficit argentinského rozpočtu, vyjma plateb úroků, jen asi jedno procento HDP.
Poměr dluh-HDP dosahuje v Argentině 60 procent, což je průměr Evropské unie.
Signor Cavallo, který se vrátil na ministerstvo financí, aby zachránil své dítě, má pravdu, když prohlašuje, že rozpočtové problémy jednoduše nejsou tak hrozivé, jak mnozí věří.
Jenže věřitelé - ze strachu z insolvence státu - požadují tak vysoké úrokové sazby (dnes okolo 50 procent), že není naprosto žádná naděje, že by si vláda za takových podmínek mohla půjčit.
Platební neschopnost proto není otázkou ,,zda``, ale bohužel už jen ,,kdy``.
Tato finanční krize bude zřejmě znamenat konec Cavallova experimentu, který byl ve světě tolik propagován.
Ale tou hlavní krizí, která na Argentinu stále čeká, je krize ekonomická, která trvá už od roku 1999.
Najít cestu ven nebude snadné, protože na dohled není žádný únikový východ: dluh Argentiny je nyní vyjádřen v amerických dolarech a - podobně jako v případě Asie v roce 1997 - s devalvací se jeho tíha ještě zvýší.
Argentina má teď stejnou šanci svou situaci zlepšit nebo dále zhoršovat.
A proto v ekonomice (stejně jako v ostatních oblastech lidské existence) raději nespoléhejme na symboly.
Krize levice
Po sérii volebních porážek po celém světě je levice v krizi.
Někteří levicoví politici obhajují přesvědčení, že bývalou sílu lze získat návratem k historickým kořenům stran.
Jiní tvrdí, že je třeba se zbavit starých mýtů a vykročit odvážně vpřed.
Tato debata se neobjevuje jen ve Francii po loňské dubnové porážce socialistů.
Je charakteristickou i pro politickou situaci v USA po prohře demokratů v listopadových volbách uprostřed prezidentského období.
Obě strany čelí stejnému dilematu a právě o to mi jde: krize, v níž se levice ocitá, je hluboká a zásadní.
V minulosti byla levice vyzbrojena svou vlastní ideologií, tedy svou ekonomickou teorií.
Za základní hospodářský mechanismus, který určuje fungování světa, se považoval boj o rozdělení rent mezi dělníky a kapitalisty.
S tímto pohledem na svět - ,,my versus oni" - nebylo těžké sešikovat voliče, od těch s nejmenšími volebními právy až po příslušníky střední třídy se stálým platem. To bylo víc než dost na to, aby si levice zajistila volební většinu.
Svět se ale změnil a starý levicový pohled prostě už neplatí.
Rostoucí konkurence na mezinárodním i na domácím poli snížila dosažitelné renty.
Finanční kapitál může snadněji překračovat hranice a hmotný kapitál se dokáže přemisťovat téměř se stejnou rychlostí.
Meze přerozdělování jsou na trhu mnohem těsnější: snaha přivlastnit si renty může firmy nutit stěhovat se do rozvíjejících se zemí nebo je přivést k bankrotu.
Jistou chvíli trvalo, než jsme si tuto skutečnost připustili, a mnohé levicové strany se stále nedokáží přinutit, aby si přiznaly tlaky, které tržní síly vytvářejí.
Některé to samozřejmě dokázaly a nejotevřeněji z nich britská Labour Party vedená Tonym Blairem.
Jiné strany, typicky komunistické strany starého ražení, si mnohé ze své tradiční rétoriky ponechaly, ovšem hlavně ke konzumaci během voleb.
Vědí až příliš dobře, že tenhle starý boží trest, ,,kapitál," bude dnes těžké, ba nemožné vyvlastnit, a přesto stále nejsou schopny či ochotny tuto novinku sdělit svým voličům.
Stejné napětí existuje i uvnitř samotných stran.
Jen zvažme popletenou debatu ve francouzské Socialistické straně, jež následovala po její porážce: ,,levicová levice" a ,,pravicová levice" svedly boj o vliv nad stranou a o způsob, jímž by se konečně měla vrátit k moci.
A přesto obě možné strategie - nicnedělání i snaha se modernizovat - skrývají bezesporu nástrahy.
Stará rétorika přece jen stále mocně souzní s nejnuznější částí voličstva: s dělníky s nízkými platy, dlouhodobě nezaměstnanými a všemi, kdo mají pocit, že cokoli by bylo lepší než to, co mají teď.
Umožňuje také snazší kontakt s okrajovými skupinami, jako jsou odpůrci globalizace a nejhorlivější zelení.
Ačkoli ale stará víra stále mobilizuje levici, je pro ni těžké udržet střed.
Střední třída ztratila důvěru ve staré floskule a kdykoli se dostane nějakou náhodnou k moci levice, realita rychle prosákne na povrch.
Modernizace naráží na opačné problémy.
Veřejné diskuse o nových způsobech financování penzijních programů nebo o zavedení záporné daně z příjmu zní jako rajská hudba ekonomům všech vyznání, ale veřejné mínění tak docela nemobilizují.
Chudé to nezajímá.
Extrémní levice ztrácí volební zájem.
Středním třídám se tón sice zamlouvá, ale podivují se, v čem se program liší od toho, co je slyšet od neoliberální pravice.
Jak ukázaly události francouzských voleb loni na jaře, když tato dynamika převládne, levice volby prohraje.
Posuňte mírně doprava vše, co jsem dosud řekl o tomto strategickém dilematu, a dostanete se k problémům amerických demokratů.
Výběr kandidáta pro příští volby závisí na této strategické volbě, nikoli na osobnostech.
Posuňte vše mírně doleva a dostanete se k problémům brazilského prezidenta Luize Inácia Luly da Silvy.
Měl by se vrátit ke staré ,,lulovské" rétorice a sledovat, jak kapitál prchá ze země, nebo se pokusit být ,,moderní" a zklamat mnohé své voliče?
S drobnými proměnami stojí tváří v tvář této volbě nevolbě levice v Německu, Itálii, Spanělsku, Portugalsku a dalších zemích.
Tedy zatracení, ať zůstanu stát, nebo vykročím dál?
Ne, tedy aspoň ne tak docela.
Zásadním rozdílem, který musí odlišovat levici a pravici, nejsou jejich názory na ekonomii, ale jejich postoje týkající se přerozdělování.
Jedna z prvních přednášek o ekonomii říká, že existuje jistý kompromis mezi efektivitou a přerozdělováním.
Pravice se zaměřuje na efektivitu.
Levice zdůrazňuje přerozdělování.
Poselstvím levice musí být jasná oddanost chudým, nemocným a lidem v těžkých situacích.
Prostředky, ať už jsou jakkoli ,,nudné," musí odpovídat uskutečňování tohoto závazku: musí jít o kombinaci udržitelných penzijních systémů, lépe navržených systémů podpory v nezaměstnanosti, negativních daní z příjmu, programů dalšího vzdělávání a podobně.
Levice může doufat, že se vrátí k moci, jedině uplatní-li rétoriku závazku, aby mobilizovala své vojsko, a zároveň věnuje důkladnou pozornost obavám středu o zvolení správných metod.
Stanovování inflačních cílů v sobě spojuje flexibilitu plovoucího směnného kursu a řád přísné měnové politiky, vytvořené k omezení inflace a jejímu udržení na nízké úrovni po nějaký čas.
Takový režim je založen na veřejné, formálně oznámené specifikaci inflačního cíle – tj. její roční míry, anebo úzce vymezeného rozpětí – kterou/které musí centrální banka dodržet.
Jakmile je jednou tento cíl definován, centrální banka předpoví budoucí míru inflace a porovnává ji se svým cílem.
Měnová politika (především změny v úrokových měrách) je potom využívána právě k tomu, aby eliminovala event. nesrovnalosti mezi těmito dvěma kategoriemi.
Tento model režimu byl vyvinut na počátku devadesátých let na Novém Zélandě, a později byl přijat v Austrálii, Kanadě, Izraeli, Švédsku a ve Spojeném království.
Docela v nedávné době byl také aplikován v nově se rozvíjejících ekonomikách jako je například Jižní Afrika, Česká republika, Jižní Korea a Polsko.
V současné době je systém stanovování inflačních cílů zvažován také v mnoha dalších zemích, které přijaly systém pevných směnných kursů.
Stanovování inflačních cílů je považováno za alternativu „měnové záchranné kotvy“, ve které jsou relevantními cíly předem určené úrovně měnové nabídky (tak například pracovala německá Bundesbanka před zavedením eura).
Předpokládanou výhodou stanovení inflačního cíle před stanovením jisté úrovně měnové nabídky je to, že tato druhá metoda není příliš transparentní (veřejnost, všeobecně, nevěnuje příliš pozornosti těm různým měnovým agregátům).
Stejně tak není snadné předem cílenou úroveň měnové nabídky dlouhodobě udržet, vzhledem k nestabilitě na straně poptávky po penězích, jež je všem nově se rozvíjejícím ekonomikám věru společná.
MMF na křižovatce
WASHINGTON: Na Caia Koch-Weisera, německého kandidáta na vedení Mezinárodního měnového fondu, nemám dosud žádný názor.
Váhání ohledně nástupce Michela Camdessuse musí ale rozhodně skončit co nejdříve.
Prozatím je jisté, že Stanley Fischer, vynikající a zkušený ekonom, bude Fond dočasně řídit velice dobře.
Jenže zastupující předseda organizace nemá vlastně žádný mandát.
Čili Fischer, přestože je schopný, je zcela bezmocný.
Je to ostuda, poněvadž vzhledem k současné konstelaci faktorů se MMF nachází na křižovatce, kterou může zvládnout jen tvůrčí předsednictví.
Ve vzduchu visí bezpočet návrhů na obměny a úpravy poslání a pracovních postupů Fondu, zejména návrhy amerického ministra financí Lawrence Summerse.
(O Ministerstvu financí USA se konec konců dobře ví, že zneužívá svého vlivu.)
Změna ve vedení je rovněž přirozeným momentem pro organizace, aby zvážily svou situaci a položily si několik základních otázek.
Institucionální netečnost, která na Fondu byla vždy hybnou silou, se nyní nalézá na svém cyklickém minimu.
O jaké otázky jde?
Zde je můj seznam:
1.
Pomoc.
Jak často, za jakých podmínek a na jak dlouho by měl MMF poskytovat výpomoc zemím v nouzi?
Tato sporná otázka je součástí Summersova návrhu, který na sebe upoutal největší pozornost.
Jeho odpovědi jsou v podstatě tyto: méně často, jen v případech nouze nebo krize, které představují systémové riziko, a na krátkou dobu.
Z teoretického hlediska jsou to odpovědi naprosto racionální.
Co by ale znamenaly v praxi?
Například samotné slovo “nouze”.
Nouzí lze jistě chápat cokoli.
Zeptejme se tedy jinak: která intervence MMF z devadesátých letech by byla na základě tohoto pravidla vyloučena?
A potom, chceme opravdu vyloučit možnost půjček proto, abychom zažehnali kolaps ještě dříve, než k němu dojde?
Myslím, že nikoli.
Kromě toho je zde ještě “systémové riziko”, které nejenže se různí v očích každého pozorovatele, ale navíc je i obtížně předvídatelné.
Mexická krize z let 1994-1995 byla systémovým rizikem pro Washington, nikoli však pro většinu evropských zemí.
Spojené státy tehdy Evropě vyčetly, že je provinční, poněvadž 3.200 km dlouhou hranici mezi USA a Mexikem nepovažovaly pro Spojené státy za příliš významnou.
Všichni souhlasí s tím, že Ekvádor nepředstavoval sebemenší systémové riziko (přitom to byl stav největší nouze!), ale co Brazílie?
A kdo by si ještě před červencem roku 1998 pomyslel, že ruské komplikace odstartují globální finanční paniku?
Kromě zkrácení finančního období tedy za tímto názorem vězí mnohem méně, než se na první pohled zdá.
2.
Směnné kurzy.
Mezinárodní měnový fond byl původně založen s tím, že bude dohlížet nad brettonwoodským systémem fixních směnných kurzů.
Já osobně si myslím, že MMF by měl nejen vzdát se své tradiční role ochránce stabilizovaných kurzů, ale měl by u většiny států rovnou začít aktivně podporovat (neřízený) pohyblivý směnný kurz.
Ne všichni ovšem souhlasí.
V módě jsou nyní měnové rady a dokonce “dolarizace”.
Podle mého názoru je prvořadým úkolem Fondu právě úprava směnných kurzů.
3.
Askeze?
Těmto kritikům dávám do velké míry zapravdu, neboť jsem toho názoru, že by se MMF měl nad tímto svým postupem zamyslet.
Jsou období a oblasti, kdy je vhodné sáhnout po krácení rozpočtů a vyšších úrokových mírách, zejména pokud monetizace velkých rozpočtových deficitů vlád nastartuje inflaci.
K takovým situacím ovšem nedochází stále ani všude.
4.
Zákazníci.
Když záchranný tým MMF vyráží na pomoc zemi v nouzi, koho tam mají chránit?
Místní vlády a/nebo finanční instituce?
Západní věřitele?
Odpověď, kterou nabízím já, je rozdílná: miliony nevinných okolostojících, kteří sice nehráli žádnou roli při tvorbě finančních domů a domků z karet, kteří ale jejich pády trpí nejvíce.
Již delší dobu se tvrdí, že MMF by se měl úžeji soustřeďovat na objekt svého finančního zájmu a nesnažit se hrát si na nadnárodní úřad sociální péče.
Tato role je prý totiž nejvhodnější pro Světovou banku.
Mně ale dělba práce těchto dvou institucí nezajímá.
Důležité je zajistit, aby tato role byla někomu svěřena: pokud se jí vzdá MMF, bude ji muset přijmout Světová banka.
Nesmíme dále zapomínat na to, že i “striktně finanční” rozhodnutí mívají závažný dopad na sociální péči; a tyto následky nesmí MMF nikdy opomíjet.
5.
Rychle nebo pomalu?
Na podzim roku 1997 – to byla asijská krize právě v plném proudu – tlačil MMF a Ministerstvo financí USA na všechny země, aby urychlily otevření svých trhů mezinárodním kapitálovým tokům.
V poslední době se naopak projevuje opačný přístup: země s rozvíjejícími se trhy by podle něj měly v tržní liberalizaci postupovat obezřetně a pomalu, dokud nebudou vyhovovat více podmínkám najednou, např. zdravý bankovní systém, řádný dohled či přiměřené a transparentní evidenční a výkazové systémy.
Jak se k této zásadní otázce staví MMF nyní?
Japonsko ještě není odsouzeno k zániku
TOKIO/STOCKHOLM: Pesimismus ohledně japonských hospodářských vyhlídek je snadno pochopitelný a dnes již zasahuje všechny možné stránky problému.
Japonské finanční potíže se protahují, hospodářský růst je nulový, nezaměstnanost stoupá a jen nedávno se ještě přidala deflace.
Je z toho všeho nějaká cesta ven?
Pro Švédy jsou japonské hospodářské problémy jakýmsi déja vu.
V roce 1992 si konečně přiznali, že jejich “švédský model” prostě nefunguje.
Přijmout tento fakt a porozumět bylo velice obtížné, protože ve Švédsku vše fungovalo tak dobře a tak dlouhou dobu.
Ovšem když se začalo hospodářství rozpadat a finanční sektor bankrotovat, bylo zapotřebí radikálních reforem.
Změny byly zahájeny v bankovnictví.
Švédská zkušenost Japonsku připomíná, že jeho nejnaléhavějším problémem je právě domácí finanční krize.
Tak jako ve Švédsku před 8 lety, i zde existuje příliš mnoho špatných úvěrů a příliš mnoho bank.
Insolventnost ve finančním sektoru se postupně přelévá do dalších, a to ve formě úvěrových tlaků, protože japonské bankovní domy nejsou ochotny půjčovat další peníze.
Tato forma finanční krize není žádným japonským unikem.
Země, kde se ceny půdy a akcií dramaticky rozhýbaly nahoru a dolu, si prožily podobnou kritickou zkušenost.
Amerika třicátých a osmdesátých let prošla bankovními krizemi podobného druhu, jež měly přímé ekonomické dopady.
To samé se přihodilo ve Švédsku počátkem let devadesátých.
Švédská krize je ukázkovým případem, který by mělo Japonsko pečlivě studovat, ne jen pro její podobnost, ale rovněž proto, že ji Švédsko nakonec vyřešilo.
Stejně jako učinilo nedávno Japonsko, švédská vláda převzala většinu špatných úvěrů soukromých bank, tak, aby tyto finanční domy mohly začít fungovat za relativně normálních podmínek.
Na rozdíl od Japonska ale Švédsko současně restrukturalizovalo celý bankovní sektor a nemilosrdně uzavřelo banky, které nebyly schopné přežít.
Restrukturalizace byla klíčovým momentem revitalizace švédského bankovního sektoru a je nezbytné ji provést i v Japonsku.
Rychlá a účinná restrukturalizace pomůže ukončit úvěrovou tíseň a položit základy nového ekonomického růstu.
Při bližším pohledu vypadají dlouhodobé japonské demografické trendy hrozivě.
Japonsko jen nedávno dosáhlo nejdelší průměrné délky života ze všech sledovaných zemí.
V roce 2040 bude celá jedna třetina Japonců starší 65-ti let, což bude dvojnásobek úrovně roku 1995.
Současně také míra porodnosti poklesne na hodnotu 1,4 na jednu ženu.
Tyto demografické faktory nakonec vyvolají na počátku 21. století vážný nedostatek pracovní síly, tedy právě v okamžiku, kdy bude stárnoucí generace kriticky zvyšovat tlak na zdravotní a sociální požadavky.
Japonsko pravděpodobně s tím, jak bude jeho obyvatelstvo stárnout, také zakusí dopady zpomalení své tradičně velmi vysoké míry úspor.
To přivodí dramatické snížení investic a dlouhodobé míry růstu, dokud nebude tento proces vykompensován vzrůstem produktivity.
Z historického hlediska se ale bude muset Japonsko vyrovnat s velikými změnami, které restrukturalizace jeho hospodářství i kultury přinese.
Aby bylo možné japonské hospodářství oživit, bude z dlouhodobého hlediska nutné provést následující tři velké úpravy:
Musí dojít k liberalizaci na trhu práce a k většímu zapojení žen coby pracovních sil.
Všeobecně je přijímán názor, že to byla nízká nezaměstnanost a nízká míra změn pracovního místa, tolik vlastní systému “celoživotního zaměstnání” a oddanosti zaměstnance jeho firmě, jež tak výrazně přispěly k rychlému poválečného hospodářskému růstu Japonska.
Firmy investovaly do vzdělání zaměstnanců velké částky, zaměřené především na zajištění velkého nasazení během výrobních aktivit, zvýšení produktivity a firemních inovací.
Potřeba po velice úzce specializovaných firemních zaměstnancích pomalu mizí, což souvisí s tím, jak expanduje sektor služeb, především v oblasti telekomunikací, počítačů a jejich softwarového vybavení a finančních služeb.
A tak potřeba firemních zaměstnanců, školených na výrobu, se bude i nadále snižovat.
Při řešení problému rostoucího nedostatku pracovní síly přinese jednadvacáté století novou roli japonským ženám.
Ženy byly tradičně, vhledem k úrovni vzdělání, které mohly dosáhnout, nedostatečně využívány v pracovním procesu.
Přestože se v poslední době výrazně zvýšil počet žen v celkovém počtu pracovních sil, pořád dosahuje v Japonsku zaměstnanost mezi ženami pouhých 50% (ve srovnání s téměř 80-ti procenty mezi muži).
Druhá strukturální změna se týká reformy řízení ekonomiky.
Japonské hospodářství bylo poznamenáno výraznými vládními zásahy a regulací téměř všech oborů průmyslu.
Japonská poválečná strategie rozvoje spoléhala na spojenectví státního a soukromého sektoru.
Japonská vláda se snažila o modernizaci hospodářské základny pomocí cíleného výběru slibných odvětví a jejich následného pěstění – proto v těchto oborech omezovala možnosti konkurence, podporovala výzkum a rozvoj, usnadňovala přenos technologií a podporovala nadměrné úvěrování.
Průmyslové obory, které měly šanci splnit kritéria těchto ekonomických politik, co do obsahu i rozsahu, byly všemožně favorizovány a bylo jim umožněno zformovat horizontální i vertikální kartely, jež pak úzce spolupracovaly v oblasti cen, výzkumu, výroby, atd.
Vláda rovněž chránila určité hospodářské oblasti, kde měla své zvláštní zájmy, jako byli producenti rýže a malí obchodníci, před vnější konkurencí pomocí uceleného systému licencí, regulací a kontrol kvality.
Úzká spolupráce mezi podnikateli a vládou je v přímém rozporu se západní tradicí, zejména s praxí v Americe, kde je zaveden hospodářský model založený na mocné protitrustové politice, konkurenci a soukromém vlastnictví.
Japonsko ale hodnotí tento model jako velmi rozhazovačný, neboť v něm firmy využívají vzácné zdroje na to, aby vytlačily jiné z podnikatelského oboru a často v něm dochází k duplikaci nákladů na výzkum a rozvoj.
Tváří v tvář stagnujícímu hospodářství a integrující se globální ekonomice se Japonsko dostává pod stále větší tlak, aby konečně upravilo své řídící struktury a mechanismy a podpořilo konkurenční prostředí.
Japonské řídící mechanismy se musejí přiblížit těm v jiných rozvinutých státech, stejně jako jeho průmyslové politiky.
Ke stejnému procesu došlo po celé Evropě během osmdesátých a devadesátých let.
Tyto reformy pak zrodí nové trhy, podpoří konkurenci, přilákají zahraniční investice, usnadní transfer technologií a posílí zájmy spotřebitelů.
Nakonec, stav ekonomické globalizace si v Japonsku vynutí další restrukturalizační kroky.
Japonsko se zavázalo coby členská země WTO k prohloubení liberalizace svých trhů.
Zatímco v tomto století přinesl Japonsku hospodářský růst velký rozmach exportu, v tom příštím to budou dovozní substituce a přímé zahraniční investice, jež povedou ke zvýšení produktivity.
Dovozy vyvolají tlak na výrazné vylepšení domácího konkurenčního prostředí, tak, jak budou padat dovozní bariéry a japonský distribuční systém bude stále více transparentní a bude se blížit standardům OECD, bude také podíl dovozů na japonském HNP růst a bude se zvyšovat domácí produktivita.
Deregulace a větší otevřenost navíc přinese do země více zahraničních přímých investic.
Konkurenční tlaky takových investic, jako například dovozní konkurence, rovněž zvýší produktivitu.
Ve Švédku rádi říkáváme: “nejdřív je tma, než zhlédneš světlo na konci tunelu.”
Japonská krize se může zdát beznadějná, ale nezapomeňme, že to není poprvé, co Japonsko čelí podobným problémům.
Jestliže Švédsko podobnou krizi vyřešilo, Japonsko ji může vyřešit také, protože většinu nutných předpokladů pro budoucí prosperitu neztratilo.
Je zapotřebí jen několika strukturálních změn a Japonsko bude mít opět bezchybně fungující ekonomiku.
Jistěže, humbuk kolem „nové ekonomiky", která zdánlivě „na konci dějin" vznikala, zchladil v roce 2000 celosvětový krach akcií do špičkových technologií.
Padající ceny akcií by nám ale neměly zastínit skutečnost, že kromě probíhající informační revoluce se k nástupu chystají tři další vlny revolučních technologií: biotechnologie (včetně nových lékařských postupů a genetického inženýrství, například vytváření lidských embryí klonováním), nanotechnologie a robotika.
Každá je sama o sobě průmyslovou revolucí a hluboce promění naše životy i způsoby myšlení.
Revoluce už se nás vlastně dotýká.
Poprvé v dějinách globální trh s technologiemi k nepoznání proměňuje svět financí, obchodu, politiky, ba i fyziologie.
Tento nový technologicko-tržní řád formuje pro něj charakteristické přesvědčení o rostoucím významu vědění, nových myšlenek, inovací a moderních technologií a o vyšším tempu toho, co ekonom Joseph Schumpeter pojmenoval proslaveným termínem „kreativní destrukce".
Důsledkem je to, že korporační kapitalismus rychle zastarává a nahrazuje jej kreativní kapitalismus, kde obchodní prostředí proměňuje podnikavost spojená s vyšší ochotou zavádět inovace.
Novátorské firmy začínající od píky se rychleji než kdykoliv v minulosti proměňují v ohromné společnosti.
Tyto nedospělé obry ale zakrátko ohrožuje stín ještě mladších podniků.
Vezměme si za příklad počítače.
Trvalo 15 let, než ostatní země začaly úspěšně konkurovat americkému Silicon Valley v oblasti polovodičů, ale méně než pět let v internetových technologiích.
Tento systém přináší vědcům a podnikatelům bezprecedentní finanční pobídky, aby se obohatili smělým vývojem nových technologií.
Nejsme svědky jen prosté adaptace sociálních struktur a způsobů života, zajišťující přizpůsobení se novým technologiím.
Tyto změny podněcují také proměny lidského vědomí.
Výsledkem je dlouhý seznam „post-utopických" hodnot, který zahrnuje větší důraz na svobodu jedince a osobní odpovědnost.
Ve světě bez utopie je nejvyšší hodnotou osobní svoboda.
Stará Evropa, mladý svět
Prvních 50 let EU bylo charakterizováno růstem počtu obyvatel a vysokým podílem lidí v produktivním věku v poměru k počtu dětí a starších osob.
Poválečná generace silných ročníků byla v tomto období tahounem trvalého hospodářského růstu, který posílil postavení Evropy ve světě a vedl k dramatickému zlepšení kvality života jejích občanů.
V příštích pěti desetiletích budou naopak tyto silné ročníky v EU odcházet do důchodu a zanechají za sebou méně početnou generaci lidí v produktivním věku, kteří ponesou značnou zátěž v podobě nutnosti uspokojovat zdravotní a důchodové potřeby starších lidí.
Do roku 2050 dosáhne 36 procent Evropanů věku šedesáti nebo více let a navzdory zvyšující se průměrné délce života se do roku 2020 začne počet obyvatel na kontinentu vlivem pokračující nízké porodnosti snižovat.
Ačkoliv je nepravděpodobné, že by Evropa v důsledku tohoto demografického posunu zchudla, může zažít vleklé období pomalejšího růstu.
Při rovnosti všech ostatních podmínek vykazují příjem na hlavu a produktivita práce v zemích s vysokým podílem starších lidí tendenci růst pomaleji než v „mladších“ zemích.
Hospodářská síla Evropy v poměru k ostatnímu světu se proto může snížit, možná i prudce.
Evropské obyvatelstvo stárne a bude ho ubývat, avšak velká část rozvojového světa je naopak mladá a stále lidnatější.
Počet obyvatel v 50 nejméně rozvinutých zemích se má podle předpokladů do roku 2050 zdvojnásobit, a zatímco v Evropě klesne poměr lidí v produktivním a neproduktivním věku na zhruba 1,4, v rozvojovém světě bude podstatně vyšší.
Země ve většině rozvojových oblastí, jako jsou Latinská Amerika, severní Afrika, Blízký východ a velká část Asie, mohou být schopny zapojit své armády potenciálních pracovníků do produktivní zaměstnanecké činnosti a poté citelně těžit z výsledného hospodářského boomu.
(K tomuto „zázraku“ již ostatně došlo ve východní Asii.)
Podíl těchto regionů na globální ekonomice by se v důsledku toho zvýšil.
Naopak jiné regiony pravděpodobně nedokážou produktivní zaměstnání poskytovat.
Rozšiřující se zástupy nezaměstnaných či neadekvátně zaměstnaných mladých lidí mohou způsobit zvýšení zločinnosti a občanské nepokoje.
Výsledkem by mohla být politická nestabilita, války a terorismus se strašlivými dopady doma i v zahraničí, Evropu nevyjímaje.
Obzvláště chmurné jsou demografické vyhlídky subsaharské Afriky, kde překotně rostoucí populace mladých lidí vstupují na trhy práce, které je nedokážou umístit.
Migrace z Afriky a dalších rozvojových regionů do Evropy se již dnes zvyšuje a s růstem populace v chudých zemích se počet možných migrantů znásobí.
Tyto migrační tlaky představují pro problematický trh práce v Evropě potenciální řešení.
Evropa potřebuje lidi v produktivním věku, aby snížila zátěž spojenou se stále početnější populací starších lidí, takže uvolnění imigračních omezení by mohlo pomoci.
Zároveň by to však mohlo vyvolat sociální problémy, poněvadž Evropané odmítají příliv cizinců v obavách o svá pracovní místa a bezpečnost, případně kvůli kulturní odlišnosti.
Otevření dveří migrantům by muselo probíhat postupně, kontrolovaně a za odhodlaného úsilí přesvědčit Evropany o výhodách takového kroku.
Vzhledem k mohutnému zvýšení migrace, které by bylo nutné k vyvážení dopadu stárnutí obyvatelstva v Evropě, by to navíc bylo přinejlepším jen částečné řešení.
Evropa však může podniknout i další kroky, aby kompenzovala rýsující se demografickou nerovnováhu nebo se na ni adaptovala.
Řada zemí v regionu již zavedla do praxe politiku zaměřenou na zvýšení porodnosti.
Mezi nejběžnější nástroje, jak stimulovat vyšší porodnost, patří daňové výhody a měsíční příspěvky párům s dětmi nebo snížení podpory antikoncepce.
V mnoha zemích EU je do pracovního procesu zapojeno mnohem vyšší procento mužů než žen.
Opatření umožňující matkám pracovat, jako jsou státem financovaná péče o děti a flexibilnější pracovní doba, vytvářejí pobídky pro výchovu dětí a současně rozšiřují pracovní sílu.
Účinky takových opatření se však pravděpodobně neprojeví brzy, takže se státní politika bude muset zaměřovat i na ty, kdo už na trhu práce působí – podněcovat je, aby si spořili na důchod –, a také na ty, kteří se ho chystají opustit.
Současné penzijní systémy často trestají lidi, kteří si přejí pracovat i po dosažení oficiálního důchodového věku, a věková diskriminace překáží těm, kdo jsou schopni pracovat i po šedesátce a sedmdesátce.
Pružnější úprava penzí, právní reformy a mediální a osvětové kampaně zaměřené na změnu vnímání starších zaměstnanců umožní jednotlivým lidem pracovat déle.
Podpora celoživotního vzdělávání pak pomůže lidem přizpůsobit svou kvalifikaci a vědomosti požadavkům měnící se ekonomiky.
A vzhledem k vyššímu průměrnému věku je dalším rozumným způsobem, jak řešit negativní dopady stárnutí populace, zvýšení hranice pro odchod do důchodu.
Kombinace těchto a dalších opatření by Evropě pomohla udržet si vysokou životní úroveň i v nadcházejících desetiletích.
Rozpoznání zvyšující se síly regionů s příznivější demografickou strukturou by například přispělo k tomu, aby si EU zachovala své globální postavení.
Podobně i snaha pomoci rozvojovým zemím vytvářet pracovní místa a zlepšovat kvalitu života oslabí neřízenou migraci a pomůže odvrátit sociální náklady s ní spojené.
K populační změně dochází pomalu a její dopady lze předvídat brzy.
Mají-li státy EU překonat demografické problémy příštího půlstoletí, neměly by s přípravou na ně otálet.
Expanze Evropy, nebo expanze putinovství?
Pád Zdi v roce 1989 přiměl funkcionáře Evropské komise, aby oprášili atlasy a našli v nich místa, o nichž věděli málo a na nichž jim tolik nezáleželo.
Leon Brittan, tehdejší komisař a obhájce rozšíření, vzpomíná, že někteří úředníci a země dokonce doufali, že bude možné hranici z dob před rokem 1989 udržet.
Měli pocit, že už rozšíření do skandinávských a alpských zemí zachází příliš daleko.
Až v roce 1993 EU oficiálně uznala, že členství zemí někdejšího sovětského bloku by mohlo být dlouhodobým cílem.
Dnes se debata o evropských hranicích neomezuje na úředníky či think tanky.
V polovině roku 2005 voliči ve Francii a Nizozemsku odmítli návrh Ústavní smlouvy EU, zčásti ze strachu, že rozšíření postupuje příliš rychle a příliš daleko. „Nechceme, aby Rumuni rozhodovali tom, jak máme uspořádat své životy,“ postěžoval si holandský profesor.
Oběťmi této ztráty nervů se staly mnohé bývalé sovětské republiky s aspiracemi na vstup do EU, stejně jako západobalkánské země.
V roce 2004 proklouzly pod plotem Litva, Lotyšsko a Estonsko, anektované roku 1940 Sovětským svazem.
Byly ale malé a k EU přiléhaly.
Ukrajina je velká a Gruzie je daleko na Kavkaze.
Pak je tu Bělorusko, jehož hlava, Alexandr Lukašenko, lpí na autoritářské vládě.
Ukrajina, vlast 47 milionů lidí, se považuje za perspektivního kandidáta na vstup do EU už od roku 2004, kdy tamní oranžová revoluce přiměla místní vládce, aby respektovali volební pravidla.
Od té doby tu proběhly další dvoje svobodné a spravedlivé celostátní volby.
Ukrajinští politici jako prezident Viktor Juščenko a ministerská předsedkyně Julija Tymošenková na rozdíl od Ruska ukázali, že se touží odpoutat od komunistické minulosti.
Přední ukrajinští podnikatelé, vědomi si osudu ruských oligarchů za Putina, považují navíc členství v EU za způsob, jak svůj majetek legitimizovat a obrnit před ruskými rivaly.
Ukrajinští obchodní magnáti nejenže chtějí budovat svá impéria v bezpečí legitimního volnotržního rámce, ale také chtějí investovat v EU.
Avšak třebaže ukrajinské politické elity už zvládly umění nechat se demokraticky volit, účinná správa státu jim uniká.
Ruský vliv je stále silný, zejména na východě Ukrajiny, a státní aparát je slabý.
Mají-li být efektivně realizovány reformy, Ukrajina potřebuje kázeň přístupového procesu, a tedy příslib členství v EU.
Bělorusko je jiné.
Většina z jeho 10 milionů obyvatel se stále natolik bojí volného trhu, že jsou ochotni ignorovat demokratickou opozici stojící proti Lukašenkovi.
To bude platit, dokud bude levná energie z Ruska sloužit jako faktická hospodářská subvence.
Tato epocha ale končí, neboť ceny energií rostou a běloruská ekonomika čelí šokům, které by mohly vyvolat nepokoje a Lukašenka ohrozit.
Lukašenko cítí nebezpečí a dělá přátelská gesta směrem k EU, aby kontroval tomu, co považuje za sílící roztržku s Kremlem.
Běloruská vláda zkoumá možnosti, jak si pro případ, že by Rusko dodávky odstřihlo, zajistit přísun ropy přes Ukrajinu.
Lukašenko ale nijak nenaznačil, že by byl ochoten demokratizovat svůj režim, natož propustit politické vězně.
Pokud se EU rozhodne, že možnost budoucího vstupu Ukrajiny a Běloruska nechá u ledu, obě země vstoupí do politického prázdna, které by mohlo ohrozit bezpečnost východního okraje EU.
Neschopnost EU povzbudit evropskou ctižádost Ukrajiny vyvolává riziko, že vznikne pocit zklamání Západem.
To by posílilo postavení Ruska na Ukrajině, kde Kreml soustavně pobízí k návratu ke slovanským kořenům a varuje před koketováním se Západem, který Ukrajinu nechce.
Kdyby Lukašenkův režim znejistěl, demokratickou opozici by bylo možné příslibem podpory EU posílit.
Jinak je neméně pravděpodobné, že se do věci vloží Rusko a využije svých prostředníků, aby tu zavedlo putinovské autoritářství.
Od rozpadu SSSR dospěla v regionu nová generace.
Mladí lidé v nových členských zemích EU se cítí být občany prosperujícího a bezpečného kontinentu.
V Polsku mladí voliči loni na podzim přispěli k výměně vlády, jejíž počínající autoritářství a xenofobní přístupy hrozily, že uvrhnou zemi do izolace.
Jejich současníci dál na východ vyrostli v postsovětském světě.
Během ukrajinské oranžové revoluce návrat do minulosti odmítli především mladí lidé.
Jak ale nadějí na integraci se Západem ubývá, sílí pocit vyloučenosti.
Hrozí, že to mezi mladými v Bělorusku a na Ukrajině podnítí podporu autoritářských přístupů, jež jsou dnes na vzestupu v Putinově Rusku.
Při debatě o rozšiřování EU na postsovětský východ je v sázce to, zda v těchto zemích zakoření západní hodnoty, nebo zda budou unášeny do kalných vod, z nichž dříve či později hodnoty a demokratické způsoby „Evropy“ zpochybní.
Nizozemský profesor, který se obává, že by mu Rumuni mohli začít linkovat život, by si mohl uvědomit, že v důsledku členství v EU se mění samotné Rumunsko.
Odmítání podpořit další rozšíření na východ znamená, že země stojící mimo EU jednou začnou ohrožovat hodnoty, jež jsou mu drahé.
Jak zachránit Pakt o stabilitě před sebezničením
Evropští ministři hospodářství a financí (Ecofin) na své schůzce v nizozemském Scheveningenu opět čelili potřebě reformovat Pakt o stabilitě a růstu (PSR).
Třebaže témata obklopující reformu zůstávají nadále kontroverzní a nedořešená, ministři tentokrát vyložili karty na stůl.
Zásadním problémem PSR je to, že musí najít rovnováhu mezi dvěma protichůdnými cíli: nesmí se stát bezzubým v boji proti hromadění dluhů, a přesto musí dát vládám více manévrovacího prostoru, aby mohly provádět strukturální reformy a obnovit evropskou konkurenční schopnost.
V současné podobě PSR představuje pro takové reformy překážku.
Evropští lídři plýtvají politickou energií a kapitálem, aby dodrželi náročné rozpočtové cíle, zatímco se nedělá nic pro řešení skutečně nejpodstatnějších výzev: problémů stárnoucích populací, vysokých daňových zatížení, upadající konkurenční schopnosti.
Důvodem je to, že strukturální reformy se obvykle vyplácejí dlouhodobě, avšak krátkodobě představují výdaje.
PSR původně usiloval o to, aby chránil evropské občany před krátkozrakými vládami, ale nakonec si vynucuje chování ještě krátkozračejší.
Vezměme si penzijní reformu, jejímž cílem je omezit rozsah státem provozovaných systémů průběžného financování a rozšířit soukromé, zcela fondové programy.
To vyžaduje snížení povinných příspěvků do státního systému, ale zároveň je potřeba udržet úroveň dávek pro současné penzisty.
Výsledkem je dočasné zvýšení rozpočtových deficitů; fiskální přínosy se projeví teprve, až od státních systémů začnou přebírat penzijní závazky soukromé programy.
Nynější pravidla PSR však takové reformě brání, neboť zakazují přechodné nárůsty rozpočtového deficitu, a to i tehdy, když slibují dlouhodobou fiskální konsolidaci.
Evropští zákonodárci si problém začínají uvědomovat.
Některé státy EU - zejména noví členové ze střední a východní Evropy - se zavázaly, že výnosy z privatizace použijí k financování penzijní reformy.
Ani to však na pokrytí nákladů nemusí stačit.
Ve snaze překonat předpojatost PSR vůči strukturálním reformám vznesla Evropská komise na zmíněné poslední schůzce Rady Ecofin požadavek na svobodnější rozhodování a na větší zdůraznění (explicitního) dluhu: země s nižším poměrem dluhu ku HDP by ve fiskální politice byly svobodnější.
Ekonomičtí ministři navrhli, aby hodnocení zemí v rámci PSR zohledňovalo také penzijní reformu a dlouhodobou fiskální udržitelnost, zatímco některé státy trvaly na tom, že by se mělo vázat k Lisabonské agendě.
To by co do rozpočtových deficitů zajistilo více flexibility zemím, které jsou na cestě ke splnění reformních cílů agendy.
Některé z těchto inovací by byly prospěšné.
Riskují však to, že dají až přílišnou volnost Komisi nebo budoucím rozhodnutím Evropské rady.
Přístup PSR založený na pravidlech je v zásadě správný, avšak vyžaduje prováděcí kritéria, která bude možné s jistou přesností definovat.
Jinak se pravidla stanou nevymahatelnými.
Uvažme návrh navázat PSR na Lisabonskou agendu, která obsahuje přes 100 ukazatelů.
Co se stane, jestliže země bude dělat pokroky v jedné oblasti, ale v jiné se bude propadat?
Komise by nevyhnutelně musela rozhodnout o významu různých ukazatelů - a tedy bez politické legitimity zasahovat do národního zákonodárného procesu.
Zároveň platí, že kdyby tolik nekontrolované volnosti nebylo dáno Komisi, ale Radě, „kolegiální tlak" na obnovení rozpočtové vyváženosti by se snadno mohl proměnit v „kolegiální shovívavost".
Lze tedy PSR nastavit tak, aby strukturální reformy nebrzdil, nýbrž aby sloužil v jejich prospěch, aniž bychom opustili současný přístup k PSR, založený na pravidlech?
Domníváme se, že ano.
Klíčem je vybrat určité komplexní, ale funkčně přesné ukazatele strukturálních reforem a pak aplikovat tutéž myšlenku, již Komise navrhla ve vztahu ke státnímu dluhu: země, které podle těchto ukazatelů dělají pokroky, mohou dostat jistou rezervu co do rozpočtového deficitu.
Samozřejmým ukazatelem, který by byl pro tento účel vhodný, je implicitní dluh veřejných penzijních systémů, tedy současná diskontovaná hodnota všech budoucích penzijních výdajů podle stávající legislativy.
Budoucí deficity by teoreticky bylo možné snížit prostřednictvím vyšších příspěvků, ale platby za sociální zabezpečení jsou v Evropě už teď příliš vysoké a potlačují tvorbu pracovních míst a hospodářský růst.
Jediným způsobem, jak obnovit růst, aniž bychom zatěžovali budoucnost, je penzijní reforma, která sníží výdaje státního systému.
Jistěže, veškeré odhady implicitního dluhu penzijního systému se neobejdou bez upozornění a vlastních předpokladů.
To však platí i pro současnou úpravu PSR - například pro konvence stanovující, jak se určuje rozpočtový deficit a co se považuje za státní příjem.
Komise už navíc jistou dobu vyvíjí úsilí o harmonizaci předpokladů potřebných k odhadu výdajů státních penzijních soustav a dosažení mezistátní porovnatelnosti.
Konečně, aby se mezistátní porovnatelnost ještě dále prohloubila, měřítkem by neměla být samotná míra zadlužení, nýbrž změny objemu penzijního dluhu za daných ekonomických a demografických předpokladů.
Existuje ještě podstatnější důvod, proč je třeba se zaměřovat na budoucí změny objemu penzijního zadlužení ve vztahu k penzijním reformám: EU nemá právo se vměšovat do penzijních závazků jednotlivých členských států.
Proč by měl zbytek Evropy do věci zasahovat, kdyby si řekněme Španělsko udrželo štědrý penzijní systém?
Zesílení soustředěnosti na implicitní penzijní zadlužení by také pomohlo informovat občany.
Průzkumy ukazují, že většina Evropanů si ne tak docela uvědomuje rozsah mezigeneračního přerozdělování.
Mnozí jsou dokonce přesvědčeni, že jejich příspěvky se hromadí na individuálním, kapitalizovaném účtu, a netuší, že se jimi hradí dávky pro dnešní penzisty.
Dobrou zprávou je, že tyto průzkumy (
Imigrační hra
„Zelené knihy“, jak se označují v Evropě, či „bílé knihy“, jak jsou známé v Americe a Británii, jsou často pouhými řečnickými cvičeními – jde o studie s podporou vlády, jež prohlašují obecné principy, které se s největší pravděpodobností nikdy neuvedou do praxe.
Nedávná zelená kniha, již Evropská komise vydala k otázce mezinárodní migrace, není žádnou výjimkou.
Kniha je ve skutečnosti snůškou nelogických a nedotažených myšlenek, která usiluje o „zahájení veřejné debaty“ o problému a „volí přístup od konkrétního k obecnému, nikoliv naopak“.
Avšak třebaže jejím cílem je „harmonizovat politiky vůči ekonomickým migrantům napříč EU,“ kniha v úvodu prohlašuje, že rozhodování v této záležitosti by mělo zůstat výhradně v působnosti národních vlád.
Některá z pravidel, která navrhuje, jsou nevymahatelná – a tudíž jsou jen zdrojem úředního papírování pro migranty a jejich zaměstnavatele, jež by si vyžádalo rozsáhlé veřejné byrokracie, které by jej vykonávaly.
Koordinace národních migračních politik zůstane snem, budou-li rozhodnutí nadále ponechávána výlučně v kompetenci národních vlád.
V EU neexistuje jediná známka toho, že by se národní směrnice v otázce ekonomické migrace sbližovaly.
Politiky zaměřené na migranty čím dál víc přitvrzují, zejména v těch zemích, které už nejrestriktivnější předpisy měly.
Od roku 1995 se v evropské patnáctce objevilo 26 reforem migračních politik: dvě třetiny zpřísňovaly regulace, a to zvětšováním procesních překážek, jimž čelí zájemci o víza, zkracováním délky platnosti pracovních povolení nebo ztěžováním spojení odloučených členů rodin.
Země zpřísňují proto, že proudy migrantů lze odklánět napříč jurisdikcemi.
To vyvolává obavy veřejnosti, že migranti, jež některé státy odmítnou, by mohli zaplavit jiné země, které tvrdší omezení nezavádějí.
Přeshraniční přelévání politik je časté.
Finsko své imigrační předpisy zpřísnilo v roce 2004, krátce poté, co si restriktivní postoj v roce 2002 osvojilo Dánsko.
Portugalsko přijalo tvrdší předpisy v roce 2001 poté, co Španělsko zavedlo obdobnou reformu v roce 2000.
Irsko se roku 1999 zachovalo také tak, když Velká Británie v letech 1996 a 1998 uzákonila reformy zaměřené na potlačování přistěhovalectví.
Tyto závody v zavádění restrikcí prostoupily rozhodování o přechodných opatřeních, když EU loni v květnu přijala 10 nových členů, z nichž osm tvoří postkomunistické státy.
Dvanáct z 15 zemí nedodrželo své sliby neomezovat příliv pracujících z nových členských zemí, když si povšimly, že své hranice před přistěhovalci od východních sousedů uzavírají Rakousko a Německo.
Nezdá se ale, že by přísné národní restrikce migraci bránily; pouze pozměňují geografickou orientaci jejích proudů a způsobují nárůst nelegálního přistěhovalectví, čímž nafukují velikost šedé ekonomiky.
Skutečně, nedovolené přistěhovalectví je rozsáhlejší, jsou-li omezení legální migrace přísná.
Protiprávní migrační toky v poměru k počtu obyvatel jsou v Evropě asi o 25% vyšší než v USA; zároveň platí, že povolený příliv je zhruba o 25% vyšší v USA než v Evropě.
USA mají realističtější migrační omezení než většina evropských zemí.
Realistická omezení lze v Evropě zavést jedině tehdy, vezmeme-li v úvahu přelévání migrace napříč jurisdikcemi, což vyžaduje uskutečňování politik, které se sjednají na úrovni EU.
Národní vlády se však nadále zdráhají delegovat pravomoc: v listopadu 2004 Evropská rada zavedla hlasování kvalifikovanou většinou o opatřeních týkajících se nelegální migrace, avšak u restrikcí legální migrace ponechala v platnosti pravidlo jednomyslnosti, jako by legální a nelegální migrace nebyly dvě strany téže mince.
Zelená kniha lídry EU ke změně názoru nepřiměje.
Prohlašuje totiž, že národní vlády lépe dokáží „reagovat na specifické potřeby jejich trhů práce“.
Nezdůrazňuje zjevné výhody stavu, kdy by EU vystupovala jako jediný aktér při vynucování hraničních kontrol, při uzavírání smluv o spolupráci se zeměmi původu migrantů a při podpoře těch toků, které Evropě nejlépe vyhovují.
Zelená kniha také navrhuje, aby členské státy při přijímání migrantů „požadovaly důkaz toho, že dotčené volné pracovní místo nemůže zaplnit nikdo, kdo již je součástí domácího trhu práce“.
To by zřejmě nebylo možné ani v ekonomice s centrálním plánováním.
Migranti mění práci v průměru dvakrát za rok, neboť díky stěhování od méně výnosných zaměstnání za zaměstnáními výnosnějšími „promazávají kola“ evropských trhů práce.
Měli bychom jim v tom bránit?
Kniha obdobně navrhuje, aby osoby samostatně výdělečně činné byly přijímány až po zhodnocení jejich podnikatelských záměrů.
V Miláně se letos coby samostatně výdělečná osoba zaregistrovalo víc cizinců než Italů.
Kdo bude jejich podnikatelské záměry přezkoumávat?
I kdyby návrh zelené knihy byl uskutečnitelný, což ovšem není, nadnáší zásadnější otázku: měli bychom migrantům bránit na sebe brát podnikatelská rizika?
Kdyby byla vzata vážně, tato pravidla nedokáží nic, kromě toho, že migranty a jejich eventuální zaměstnavatele přiměje, aby si k sobě hledali jiné cesty.
Zelená kniha Evropské komise o imigraci vyhlíží jako pozvánka do šedé ekonomiky.
Geopolitika fotbalu
Existuje nějaký vztah mezi fotbalem (a sportem obecně) a duchem nacionalismu a militarismu?
Ve středověku byl sport v Anglii pravidelně zakazován, neboť se provozoval na úkor vojenského výcviku.
Po porážce Francie bismarckovským Německem v prusko-francouzské válce doporučil baron Pierre de Coubertin (jenž o pár desetiletí později znovu odstartoval tradici olympijských her) obnovení národního důrazu na sport, který již byl v té době pokládán za jistou formu vojenské přípravy.
Při fotbalovém utkání posilují rituály – mávání vlajkami, zvuk státní hymny, kolektivní fandění – i používaný jazyk (týmy se snaží „převálcovat soupeře“, hráči „ostřelují branku“ a kdo má „v nohou dynamit“, ten dokáže vypálit „dělovku“) – dojem, že jde o válku vedenou jinými prostředky.
A kvůli fotbalu už dokonce vypukla i válka opravdová.
V roce 1969 došlo po kvalifikačním utkání na mistrovství světa ke konfliktu mezi Hondurasem a Salvadorem.
Zdá se, že fotbalové zápasy dokážou oživovat rivalitu národů a vyvolávat duchy minulých válek.
Během finále mistrovství Asie v roce 2004, v němž se utkala Čína s Japonskem, měli na sobě čínští příznivci japonské vojenské uniformy ze 30. let, jimiž chtěli vyjádřit své nepřátelství vůči japonskému týmu.
Jiní čínští fanoušci zase mávali plakáty s číslovkou „300 000“, která měla připomínat počet Číňanů zavražděných v roce 1937 japonskou armádou.
Lze však opravdu říci, že fotbal nese zodpovědnost za špatné diplomatické vztahy mezi současnou Čínou a Japonskem?
Samozřejmě že ne.
Nevraživost na fotbalovém hřišti pouze odráží existující napětí mezi zeměmi, které si s sebou nesou břemeno bolestných dějin.
Podíváme-li se na opačný konec spektra, zjistíme, že ani dramatické semifinále mezi Francií a Německem v Seville v roce 1982 nevyvolalo žádná politická vzedmutí, ať už v podobě diplomatických vztahů mezi oběma zeměmi, nebo v podobě vztahů mezi oběma národy.
Antagonismus zůstal omezen na objekt stadionu a skončil spolu s koncem utkání.
Tím, co fotbal skutečně poskytuje, je tedy jakýsi zbytkový prostor pro konfrontaci, který umožňuje kontrolované vyjádření animozit, přičemž nejvýznamnější oblasti interakce mezi soupeřícími zeměmi zůstávají nedotčeny.
Francie a Německo budou mít brzy společnou armádu – již dnes používají společnou měnu –, avšak zachování národních týmů umožňuje v přísně omezeném rámci ventilovat přetrvávající rivalitu mezi oběma státy.
Fotbal může být i příležitostí k pozitivním gestům.
Spolupořadatelství šampionátu v roce 2002 pomohlo urychlit vzájemné usmíření Japonska a Jižní Koreje.
Výkonu jihokorejských fotbalistů se tleskalo dokonce i v Severní Koreji.
Zdá se, že sport je nejlepším barometrem vztahů mezi oběma částmi rozděleného korejského národa.
Fotbal navíc dokáže více než dlouhé projevy či mezinárodní rezoluce napomáhat k pokroku směrem k mírovému řešení vojenských konfliktů.
Po kvalifikaci na letošní mistrovství světa oslovila reprezentace Pobřeží slonoviny, která je složena z hráčů ze severu i jihu, své spoluobčany a požádala všechny válčící frakce, aby odložily zbraně a ukončily konflikt, jenž ničí jejich zemi.
Když byl před několika lety svržen haitský prezident Jean-Bertrand Aristide, vystupovala brazilská fotbalová reprezentace jako vyslanec mírových sil OSN vedených brazilskými jednotkami.
A jakmile konflikt ustane, je fotbal od Kosova po Kábul první známkou toho, že se společnost vrací k normálu.
Bývalý prezident FIFA João Havelange často snil o fotbalovém utkání mezi Izraelci a Palestinci: americký viceprezident Al Gore pokládal takový zápas za prostředek, jak pomoci Washingtonu vyřešit izraelsko-palestinský konflikt.
Jednou se snad takové utkání uskuteční.
Fotbalové střetnutí mezi Íránem a Spojenými státy v roce 1988 každopádně představovalo okamžik sbratření mezi oběma týmy.
Další zápas Írán-USA by možná v dnešní obtížné době také něčemu napomohl.
Díky tomu, že umožňuje konfrontace omezené na symbolickou rovinu, jež neobsahuje žádná významná politická rizika, je fotbal tak užitečný.
Jeho dopad na národní i mezinárodní veřejné mínění je široký, ale ne hluboký.
Jak prohlásil sociolog Norbert Elias: „Diváci fotbalového utkání si mohou vychutnávat mytické vzrušení z bitev odehrávajících se na stadionu a přitom vědí, že ani hráči, ani oni samotní nepřijdou k úrazu.“
Stejně jako ve skutečném životě se mohou fanoušci zmítat mezi nadějí na vítězství a strachem z porážky.
Ve fotbale je však vyřazení protivníka z boje pouze dočasné.
Vždy je možná odveta.
Já jako Francouz se například nemohu dočkat dalšího utkání mezi Francií a Německem na mistrovství světa.
Přeji si však, aby Francie pomstila svou poslední porážku z mistrovství světa v Seville, nikoliv svou porážku u Verdunu.
Zidanova tragédie
Ať už Zidana k činu vyprovokovalo cokoli (zřejmě rasová poznámka), jeho násilný skutek, sledovaný diváky po celém světě, poskvrnil jeho obrázek.
Je smutným paradoxem, že ač se svět právě dozvídal o jeho proslulé osobní vlídnosti a cenil si jí, bude nyní navždy spojován s projevem agresivity.
Zidanovo postavení emblému šampióna ve světově nejrozšířenějším a nejpopulárnějším sportu skutečně beze zbytku nevysvětluje, proč jím byli lidé tak očarovaní.
Jeho lidské vlastnosti přispěly ke vzniku všeobecného uznání stejně jako jeho talent a technický výkon na hřišti.
Fotbal je takový odjakživa.
Pro Argentince představoval drobný Diego Maradona odvetu slabých a přehlížených.
Jeho krajané proto znovu a znovu omlouvali jeho nevhodné chování.
Pelé se zase stal symbolem harmonické, rasově smíšené Brazílie.
Zidane žádnou z těchto romantických představ nenabízel.
Navíc, jakmile jeho kariéra skončí, není pravděpodobné, že by se stal ve svém sportu manažerem, jako bývalý sjezdový lyžař Jean-Claude Killy, který byl spolupředsedou výboru zimních Olympijských her 1992, nebo fotbalová legenda Michel Platini, který pomáhal s organizací Mistrovství světa ve fotbale v roce 1998.
Konec konců, Zidane, zřejmě nejlepší fotbalista světa, odešel s gestem, které do žádné hry nepatří.
Nicméně Zidane zůstane globální ikonou, díky svému hluboce lidskému charakteru a své mimořádné nestrojenosti.
Byť jde o člověka známého i v nejodlehlejších koutech planety, zachoval si vystupování a zdrženlivost souseda z ulice.
Ve chvíli, kdy se ve Francii debatuje o integraci, Zidane se stal ztělesněním ideálu úspěchu prostřednictvím talentu a píle – přičemž nikdy nezradil ani sebe, ani své alžírské kořeny.
Zidane navíc zosobuje hodnoty, jež se dnes zdají být v ohrožení, ale obyčejní lidé se k nim nadále cítí vázáni: věrnost rodině, pracovitost a spolupráce.
Máme před sebou muže, který není jen světovým šampionem, ale také modelovým synem a otcem.
Onen bezmála nesmělý způsob, jímž po vítězství Francie nad Španělskem vyjádřil lásku ke své matce, se dotkl diváků po celém světě.
Abychom Zidanově popularitě porozuměli, stačí jeho skromnost a pozornost vůči druhým postavit proti aroganci a nezájmu, jež jsou typické pro chování tolika jiných celebrit, včetně fotbalistů.
V momentě, kdy je ve Francii, stejně jako jinde na světě, propast mezi elitou a obyčejnými lidmi větší, než kdy byla, a kdy méně šťastní pociťují blazeovanost movitých krutěji než kdy dřív, se Zidane, syn opovrhovaných přistěhovalců, stal mezinárodní hvězdou, a přesto si uchoval prostotu svých kořenů.
Právě kvůli tomu byl Zidane nejen obdivován, ale i ctěn.
Jeho úspěch nikdy nebyl k újmě ostatních.
Právě naopak, angažuje se ve věcech, jako je pomoc nemocným dětem.
Je jasné, že by se jednou mohl stát skvělým velvyslancem míru nebo dětí a pracovat pro Organizaci spojených národů nebo jinou mezinárodní organizaci.
Teď ale hrdina padl.
Zidane nebyl superman, ale lidská bytost.
V jediném záchvěvu nevyzpytatelného vzteku se jeho okamžik slávy proměnil ve chvíli šílenství a prokletí.
Jeho tragédie je zcela osobní věcí.
Bylo by ovšem obrovskou ztrátou – sahající daleko za svět kopané –, kdyby Zidanův potupný odchod z fotbalového trávníku měl vymezovat jeho lidský odkaz.
Francouzské „royalistické“ vyhlídky
Jak se Royalové podařilo vystoupat tak vysoko a tak rychle?
Jedním důvodem je, že Royalová představuje jedinou novou tvář mezi socialisty soutěžícími o stranickou nominaci.
Laurent Fabius, Martine Aubryová, Dominique Strauss-Kahn, Jack Lang, a dokonce i Hollande jsou vesměs bývalými vysoce postavenými ministry, kteří se navzájem neutralizovali, zatímco někdejší premiér Lionel Jospin se po porážce v roce 2002 rozhodl ukončit politickou kariéru.
Každý z nich má své silné a slabé stránky, ale nezdá se, že by byl některý schopen postavit se Sarkozymu.
Tváří v tvář vedení Royalové Jospin i Hollande odstoupili z boje.
Existovalo tedy vakuum, které bylo potřeba vyplnit a jež doprovázela silná touha věrných straníků po obrodě.
Hlavní předností Royalové přitom je, že se neúčastnila bezpočtu vnitřních bojů, které dovádějí radikální socialisty a voliče k zlosti, a že se přímo nepodílela na stranickém vedení, což jí umožnilo vyhnout se obviňování z jeho přehmatů.
Proto není její okrajové postavení ani zdaleka nevýhodou, nýbrž jedním z jejích hlavních aktiv.
Má za sebou krátkou a politicky méně významnou ministerskou zkušenost – v letech 1992-1993 působila jako ministryně životního prostředí, v letech 1997-2000 jako náměstkyně ministra pro střední školství a v letech 2000-2002 jako ministryně pro rodinné záležitosti – a pozornost na sebe upoutala převážně prací v oblastech souvisejících s každodenními problémy, jako jsou televizní programy pro děti nebo šikana ve školách.
Zatímco však jiní politici nepokládají tyto záležitosti za politicky významné, pro většinu obyčejných občanů znamenají velmi mnoho.
Proto mají lidé sklon pohlížet na Royalovou spíše jako na upřímnou političku než jako na člověka, který se stará jen o své osobní ambice.
V otázkách bezpečnosti a školství se Royalová od klasické levice odchyluje a připomíná spíše zastánkyni tvrdé linie.
V zemi, kde je dnes bezpečnost pro většinu lidí prvořadou prioritou, to představuje výhodu.
Jako matka čtyř dětí, která prohlašuje, že věří v tradiční rodinné hodnoty, je přitažlivá pro pravicové voliče, zatímco její nemanželský vztah s Hollandem ji staví do role prototypu moderní ženy.
Už samotné její ženství je navíc obrovskou devízou.
Když ji nějaká otázka vyvede z míry, obvykle odpoví: „Položil(a) byste stejný dotaz muži?“ Od chvíle, kdy Laurent Fabius utrpěl ve výzkumech veřejného mínění těžkou ránu, když se její kandidatuře vysmíval otázkou: „Kdo se bude starat o děti?“ se její soupeři obávají, že útočením na ni získají nálepku nepřátel žen – a když už ji kritizují, Royalová se okamžitě vtělí do role nevinné oběti, kterou nespravedlivě bijí školní tyrani.
Jako politická taktička projevila také vynalézavost, když zorganizovala na internetu kampaň s cílem sepsat svůj program na základě odpovědí uživatelů.
Její motto „Můj program je váš“ by si mohlo získat oblibu u občanů, kteří stejně jako v mnoha jiných demokraciích nedůvěřují politické elitě.
Navzdory tomu, že podobně jako většina francouzské politické garnitury získala vzdělání na Ecole Nationale d’Administration (ENA), pohrdá jazykem a zvyklostmi této „továrny na elitu“.
A v neposlední řadě je atraktivní.
Její fotografie v plavkách, které během léta pořídili paparazzi, vyvolaly po celé Francii řadu diskusí.
Hra však ještě neskončila.
Socialisté o svém kandidátovi rozhodnou 17. listopadu.
Ostatní uchazeči, kteří ve výzkumech veřejného mínění zaostávají za Royalovou, poukazují na její nedůvěryhodnost v otázkách hospodářské politiky a mezinárodních vztahů.
Nikdo nezná její názor na Blízký východ, terorismus, jaderné odstrašení a mezinárodní bezpečnost.
Během nedávné války v Libanonu volala Royalová po zásahu Billa Clintona – řada lidí to pokládala za nedostatečnou odpověď.
Absence programu byla až dosud silnou stránkou Royalové, ale stejně tak by se mohla stát její zhoubou.
Nakonec totiž bude Royalová nucena opustit svou promyšlenou nejednoznačnost a pravděpodobně za to zaplatí jistou cenu.
Jen málo voličů podpoří někoho, jehož politický program je založen pouze na školství a obhajobě rodiny.
Někteří socialisté se obávají, že po případné nominaci nedokáže Royalová obstát v přímých debatách se Sarkozym.
Ve Francii jsou navíc výzkumy veřejného mínění ošidné.
Od roku 1981 žádný favorit výzkumů nakonec prezidentské křeslo nezískal.
V roce 1981 neměl být podle výzkumů veřejného mínění zvolen François Mitterrand, nýbrž Valéry Giscard d’Estaing.
V roce 1988 byl ještě pár měsíců před volbami superfavoritem (někdejší premiér) Raymond Barre, který se však nakonec neprobojoval ani do druhého kola.
Vyhlídky Jacquese Chiraka vypadaly několik týdnů před volbami v roce 1995 tak chabě, že se ho jeden novinář v přímém televizním vstupu neomaleně zeptal, jestli by nebylo lepší odstoupit.
A v roce 2002 byl za jediného možného vítěze pokládán Lionel Jospin, který nakonec skončil třetí za Chirakem a Jean-Marie Le Penem.
Royalová však ve svůj osud věří.
Ani zdaleka není slabou kandidátkou, rychle se učí a má silný volební tým.
Dokáže-li vylepšit svůj program v otázce zahraniční politiky, může stále otevřít novou kapitolu ve francouzských politických dějinách.
Peace through Superior Football
Izraelsko-palestinský konflikt trvá už příliš dlouho.
Mírová konference v Annapolisu ukončila sedmileté zatuhnutí rozhovorů a prezident George W. Bush požádal hlavní protagonisty konfliktu, aby do konce roku 2008 dosáhli dohody.
Nic nám nebrání doufat, že se v této lhůtě lze dobrat k poctivému a spravedlivému míru.
Neexistuje žádné prokletí, které by Izraelcům a Palestincům znemožňovalo žít vedle sebe v míru.
Když se chce, všechno jde.
Tříbení vůle k dosažení trvalého míru ale závisí nejen na politických vyjednáváních.
Mají-li kdy Izraelci a Palestinci urovnat své obrovské neshody a zabránit tomu, aby drobné spory přerůstaly v násilí, potřebují pramen elementární solidarity.
Ačkoliv kopaná nemůže vyřešit hlavní strategické problémy regionu, právě tomto ohledu může významně přispět.
Fotbal uvolňuje energie a sjednocuje nadšení.
Po Mistrovství světa 2010 v Jižní Africe – zemi, kde se mír uchytil – a před turnajem roku 2014 v Brazílii nadejde čas volby hostitele pro rok 2018.
Bude-li mírové dohody dosaženo ještě před touto volbou, Mistrovství světa ve fotbale pořádané roku 2018 společně v Izraeli a Palestině by bylo úžasnou příležitostí k upevnění zisků na obou stranách.
Pak by následovaly investice do infrastruktury.
Společné pořadatelství Světového poháru v roce 2018 v místě, kde kdysi dva národy vedly válku, by posloužilo jako působivý symbol toho, jak sport přispívá k míru.
Ba vyhlídky na úlohu hostitelů Mistrovství světa ve fotbale by se pro Izraelce a Palestince mohly stát další pobídkou k usmíření.
Představme si, že by dokázali spolupracovat na pořádání největší sportovní události na světě.
Bombardování amerického rozpočtu
Žádost ministerstva obrany USA o 515,4 miliard dolarů na fiskální rok 2009 vysoce ční nad všechny ostatní vojenské rozpočty na světě.
A tato obrovská suma – jde o 5% navýšení oproti vojenskému rozpočtu na rok 2008 – se má utratit jen za běžnou činnost armády, takže nezahrnuje války v Iráku a Afghánistánu.
Prezident George W. Bush od roku 2001, kdy převzal úřad, zvýšil běžný rozpočet americké armády o 30%, opět bez započtení nákladů na války, které zahájil.
Loni celkové americké vojenské a protiteroristické výdaje překročily 600 miliard dolarů.
Lze předpokládat, že příští rok budou celkové výdaje na vojenské záležitosti ještě vyšší.
Výdaje na armádu USA, upravené o inflaci, dosáhly nejvyšší úrovně od druhé světové války.
Má tento výdajový boom nějaké meze?
Spojené státy dnes na obranu vyčleňují více peněz než ve válce proti Hitlerovi či během studené války.
Bushova vláda se zřejmě domnívá, že dnešní vojenské hrozby jsou vážnější.
Utichly zmínky o takzvané „mírové dividendě“, kterou měl přinést pád Berlínské zdi.
Samozřejmě, poněvadž ekonomika USA roste rychleji než vojenské výdaje, podíl HDP vyhrazený na vojenské výdaje se během let snížil.
Během korejské války (1950-1953, vrchol studené války) USA vynaložily na armádu 14% HDP, během války ve Vietnamu to bylo 9% a v současnosti jsou to jen 4%.
Přesto se člověk vzhledem k samotnému rozsahu dnešních vojenských výdajů může ptát, zda je to racionální.
Americká ekonomika je zřejmě v recesi, nad penzijní a zdravotnickou soustavou se stahují mračna a vojenský rozpočet možná nedává smysl ani ve strategickém smyslu.
Samotná Amerika představuje asi 50% světových vojenských výdajů, což je u jednotlivé země historicky bezprecedentní.
Většina ostatních zemí je takovým výdajům na hony vzdálena.
Velká Británie, která je na žebříčku celkových ročních vojenských výdajů na druhé příčce, se svými 55 miliardami dolarů daleko zaostává; následují Francie (45 miliard), Japonsko (41 miliard) a Německo (35 miliard).
Čína a Rusko, jež lze považovat za strategické rivaly USA, vynakládají 35 miliard, respektive 24 miliard dolarů (přestože tyto údaje jsou pravděpodobně podhodnocené, skutečné výdaje jsou zajisté stále hluboko pod úrovní USA).
Írán, vykreslovaný Bushovou vládou jako zásadní hrozba, je vojenský trpaslík, který za svou armádu utratí 6,6 miliardy dolarů.
Některé hlasy v Americe volají po ještě větších navýšeních.
Ba Pentagon chce rozšířit námořní pěchotu a jednotky zvláštního nasazení.
Poněvadž je čím dál těžší rekrutovat a udržet vojáky, bude pravděpodobně zapotřebí zvýšit jim mzdy a zlepšit úroveň života.
Invalidní vojáci také budou stát mnoho peněz, třebaže jim Pentagon nebude automaticky všechno platit.
Splnění údajného důvodu těchto zdánlivě nekonečných orgií utrácení – úspěch v takzvané „válce proti teroru“ – se však nezdá ani zdaleka nadosah.
Americký Ředitel národního zpravodajství Mike McConnell nedávno před výborem Senátu USA přiznal, že al-Káida získává na síle a setrvale zlepšuje dovednost získávat nováčky, vycvičit je, a dokonce zaútočit na USA.
Takový posudek je omračující, a přesto se podle všeho jen nemnoho amerických lídrů – z řad demokratů i republikánů – zamýšlí nad tím, zda je vojenská síla nejlepší odpovědí na bezpečnostní otázky.
Jelikož USA se spoléhají zejména na vojenská řešení politických problémů, zdá se, že nezmírňují, ale spíše zesilují hrozby, jimž čelí.
Ostatně, nebezpečí, která dnes na Ameriku číhají, nepocházejí od národních států, nýbrž od nestátních aktérů, proti nimž jsou jaderné zbraně a letadlové lodi nepoužitelné.
Pro Ameriku by bylo levnější a přínosnější vypořádat se s izraelsko-palestinským konfliktem, navrátit se k multilaterálnímu přístupu a dodržovat morální principy, které doporučuje ostatním.
Platí rovněž, že jedině přijetím takové strategie mohou USA začít zkracovat přebujelý rozpočet Pentagonu a pustit se do řešení celé řady svých domácích strastí.
Sarkozyho tajný rozchod
Ovšemže, dlouhodobé strategické ozvuky Sarkozyho zjevného rozhodnutí vrátit Francii pod integrované vojenské velení NATO a posílit francouzský vojenský závazek vůči angažmá NATO v Afghánistánu, vůbec prvnímu mimo bojiště, nelze v tomto raném stadiu hodnotit s pražádnou mírou přesnosti.
Důsledky těchto rozhodnutí jsou ale jasné: Francie za Sarkozyho je teď zpátky ve středu Atlantické aliance.
Ač se to mimo Francii může jevit jako něco všedního, doma Sarkozyho zahraničněpolitická revoluce vyvolala ostrý odpor.
Sarkozyho rozchod s vojensko-diplomatickým dědictvím páté republiky pranýřují všechny levicové strany.
Samozřejmě že skutečná roztržka levice se Sarkozyho politikou má své kořeny v jeho koncepci vztahu Francie se Spojenými státy.
Ostražitost vůči Americe zajisté nebývala jen levicovou pózou; mnozí gaullisté během dekád také antiamerikanismem nasákli.
Avšak byť Sarkozy svou stranu zřejmě nepřiměl k nadšení nad zásluhami Ameriky George Bushe, zmírnil kdysi notorickou podezíravost vůči USA.
V této stěžejní oblasti francouzské diplomacie se tudíž rozevřela propast mezi pravicí a levicí – rozdíl, který jsme ve Francii nezaznamenali už čtyři desítky let.
Francouzská levice, není divu, Sarkozyho atlantistické impulzy odmítá a často jej obviňuje, že zrazuje odkaz generála de Gaulla.
Většina Francouzů však, zdá se, upřednostňuje zlepšení vazeb s USA.
Je v tom větší než malé množství ironie.
V roce, kdy socialisté oslavují čtyřicáté výročí demonstrací proti de Gaullovi z května roku 1968, se zároveň snaží přivlastnit si jeho diplomatický háv a prohlašují se za obránce nezávislé francouzské zahraniční politiky, již prosazoval.
V 60. letech socialisté i centristé odsuzovali de Gaullův „antiamerikanismus“.
François Mitterrand (předseda socialistů v 60. letech) a opozice kritizovali de Gaullovy způsoby sólo hráče ohledně NATO, francouzské politiky na Středním východě či ústavy za to, že tříští alianční konsenzus.
Ba socialisté byli proti de Gaullovu rozhodnutí vyvázat Francii z jednotného vojenského velení NATO, stavěli se proti budování nezávislého francouzského jaderného arzenálu (dávali přednost americké jaderné záruce) a nesouhlasili s de Gaullovou roztržkou s Izraelem po Šestidenní válce.
Ke konci 70. let však socialisté začali své postoje měnit, sjednotili se kolem koncepce jaderného odstrašování jako garance národní nezávislosti a začali se odtahovat od Ameriky.
Přestože Mitterrand počátkem 80. let stál pevně po boku USA ve věci rozmístění raket Pershing v Evropě, čímž si získal respekt prezidenta Ronalda Reagana, gaullistický konsenzus nad zásadními principy francouzské zahraniční politiky se už rozšířil do všech politických uskupení.
Dokonce i o komunistické straně se dá říct, že vzala její zásady za své.
Sarkozy teď porušil tuto takzvanou „gaullisticko-mitterrandistickou“ orientaci, která se zakládala na lpění na víře ve francouzskou „výjimečnost“ v oblasti zahraničních věcí. Neznamená to, že by se teď Sarkozyho Francie ve všech mezinárodních záležitostech podřizovala americké linii.
To ani zdaleka ne.
Znamená to však, že se už Francie nebude proti Americe stavět jen proto, aby stála proti Americe.
Mrzačení ženských genitálií poškozuje nás všechny
Dne 10. prosince se sejdou ženy z celého světa v Evropském parlamentu, aby bojovaly proti mrzačení ženských genitálií.
Podle Světové zdravotnické organizace (WHO) během několika posledních let utrpělo asi 130 milionů žen některou z forem mrzačení ženských genitálií.
Ve skutečnosti jsou tato čísla zřejmě ještě vyšší, protože zločiny se téměř vždy podceňují.
Mrzačení ženských genitálií podle WHO spočívá v ,,odnětí všech nebo části vnějších ženských pohlavních orgánů."
Jedná se o bolestivý zákrok, který provádí riskantními způsoby staré ženy, jež se snaží zasvětit dívky do ženství, a abychom byli konkrétnější, do života, který bude nekonečným řetězcem fyzické bolesti a společenské marginalizace.
Mrzačení genitálií činí ze sexuální zkušenosti ženy, tohoto tabu všech tabu, bolestivý a ponižující trest.
V posledních osmdesáti letech ženy v demokratických společnostech usilovaly o to, aby byly uznány za občany s rovnými právy a aby se s nimi podle toho zacházelo.
Dosáhnout práva vlastnického, volebního, pracovního, práva na rozvod a práva rozhodnout se mít nebo nemít děti se podařilo pouze politickým úsilím.
Všechna tato občanská vítězství měla významný podíl na rozvoji společenského života a přispěla k zahájení širokých sociálních reforem, které proměnily západní společnosti.
V těchto epochálních bitvách byla nejurputnějším nepřítelem žen tradice a její neochvějný spojenec: náboženství.
Pomocí informovanosti, vzdělávání a masové účasti ženy a muži zvítězili nad neznalostí a násilím, které ji doprovází.
Boj proti mrzačení ženských genitálií není opakováním ,,boje mezi pohlavími," k němuž docházelo na Západě zhruba v šedesátých letech. Jde spíše o bitvu proti strachu z neznámých nepřátel: proti strachu z proměn, příležitostí a souvislostí, které se dostavují v důsledku změn.
Na celém světě, od subsaharské Afriky až po Arabský poloostrov, od některých regionů Dálného východu až po komunity utečenců v Evropě, Spojených státech, Kanadě, Austrálii a na Novém Zélandu, se ženy bouří proti tomu, aby byly pohlavně, sociálně, občansky a politicky mrzačeny.
Řečeno jinak, bouří se proti tomu, aby byly považovány za ,,neznámého druhého" a aby se s nimi jako s ,,neznámým druhým" jednalo.
Sdružení místních lékařů, nevládních organizací a politiků spolupracují, aby čelili problematice mrzačení ženských genitálií na celostátní úrovni a zveřejňovali údaje.
V Africe i jinde trvají snahy vytvořit na mezinárodní úrovni kampaň, která se pokusí vštípit do povědomí veřejnosti temný fakt, že v mnoha zemích jsou ženy stále pouhým zbožím vydaným na milost a nemilost tradici.
Dnes je většina afrických, arabských i asijských zemí postižených hrůzou zvyku mrzačení ženských genitálií signatářem mezinárodních konvencí, které tyto praktiky odsuzují, konkrétně mezinárodní Konvence o eliminaci diskriminace žen a mezinárodní Konvence o právech dítěte.
Většina těchto zemí také podporuje sérii rezolucí OSN, které požadují odstranění mrzačení ženských genitálií.
Žádná z těchto chvályhodných snah ovšem nedokázala fenoménu čelit.
Nejde tedy vůbec o správná slova a veřejné sliby, ale o zajištění politické vůle nezbytné pro vymýcení těchto praktik.
Mrzačení ženských genitálií je zločin s jasnými obětmi. Kdo je ale delikventem?
Máme vsadit do vězení ženy, jež vykonávají tato mrzačení na členkách své komunity?
Máme věznit matky za to, že dobrovolně vydávají tělesnou integritu svých dcer na oltář tradice?
Máme zavést sankce vůči zemím, které neučiní tento zvyk nezákonným?
Máme střežit odlehlé africké vesnice a vyslat do nich skupiny aktivistů?
Tradici lze překonat jedině kreativitou.
Musíme nalézt způsoby, jak pojmenovat neexistenci reálné svobody projevu pro ženy v tolika společnostech a zároveň napravit škody napáchané na obětech mrzačení ženských genitálií.
Přitom si musíme být vědomi, že řešení mrzačení ženských genitálií nelze omezovat pouze na tuto problematiku.
Je potřeba, aby bylo součástí mnohem hlubší snahy zaměřené na posílení pozice žen a na zajištění občanských práv pro ženy - tedy pro 50% lidí žijících ve společnostech, kde se tyto praktiky uskutečňují.
Takováto spojená akce musí jít dále než nedotknutelná úsilí najít jiné zaměstnání pro staré ženy, které mrzačení ženských genitálií vykonávají, nebo nalézt symbolické či rituální náhrady za úkon vyříznutí ženského klitorisu.
Musíme jednat na úrovni politiky, protože bez příchodu politické demokracie do jejich zemí se africké, arabské ani asijské ženy svobody nedočkají.
Právě toto je výzvou pro ty, kdo žijí v zemích, v nichž k mrzačení ženských genitálií běžně nedochází, ale kteří mají zájem o osud žen na celém světě.
Neschopnost rozpoznat politické aspekty problému povede k porážce a k pokračování násilné praxe, která zneužívá každý rok miliony žen.
Měla jsem příležitost setkat se v posledních letech se stovkami jedinců a skupin v místech, kde tato praxe existuje.
Tito lidé učinili z boje proti mrzačení ženských genitálií prioritu svého života.
Jejich odvaha, odborné znalosti, obětavost a odhodlání jsou povzbuzením, ale nesmíme je nechávat v jejich boji bez pomoci.
Významné osobnosti z Afriky i jiných částí světa zveřejní v Bruselu dne 11. prosince výzvu za uvedení svého úsilí na mezinárodní úroveň.
Ti, kdo se chtějí přidat ke kampani Zastavte mrzačení ženských genitálií, již pořádá AIDOS (Italská asociace žen za rozvoj), TAMWA (Asociace žen tanzanských médií), a No Peace Without Justice (Není míru bez spravedlnosti), můžou podepsat petici na adrese www.stopfgm.org .
Dopouštíme-li, aby bylo tolik životů postiženo pohromou mrzačení genitálií, degradujeme sami sebe a tento svět.
Další válka, která by měla skončit
Pozornost světa se poslední dobou upírala na válku v Iráku.
Zároveň ovšem probíhala ještě další válka, a to se souhlasem OSN: válka proti drogám.
Podle mého názoru by každý uvážlivý člověk měl chtít, aby tato všeobecně přehlížená válka skončila.
Zatímco by OSN měla hrát jistou roli při přeměně Iráku ve svobodnou a demokratickou společnost, musí také dramaticky změnit svůj vlastní kurz ve válce proti drogám a dovést svět k rozumnější drogové politice.
V roce 1998 při příležitosti oslav desátého výročí přijetí třetí Konvence o narkotických a psychotropních látkách svolala Organizace spojených národů mimořádnou schůzku Valného shromáždění, aby prodiskutovalo záležitost nedovolených drog. Na konci debaty členské státy OSN přijaly politickou deklaraci, která dávala mandát Programu OSN pro kontrolu drog (UNDCP), aby vytvářel ,,strategie za účelem eliminace či podstatného omezení nedovoleného pěstování keře koka, rostliny konopí a máku setého do roku 2008."
Ve dnech 16. a 17. dubna se mezinárodní společenství znovu sejde ve Vídni, aby zhodnotilo výsledky politik, jež OSN uskutečňovala. Ovšem pětileté trvání programu udělalo jasno v jedné věci: výsledky jsou neradostné.
Podle zprávy UNDCP z roku 2002 nazvané Vývojové tendence nedovolených drog dochází k rozšiřování nových trhů s narkotiky rychleji než k uzavírání trhů starých.
Obchodníci s drogami jako ostatní draví podnikatelé expandují a vstupují na nové trhy. Východní země (postkomunistický svět v Evropě a bohatší země v Asii) konzumují stále více drog, protože tradiční trhy v západní Evropě a Severní Americe jsou nasycené.
Obchodování s narkotiky není na celém světě na vzestupu jen proto, že se objevují nové trhy, ale i proto, že se začaly nové země zabývat produkcí.
Navíc dochází k objevům nových syntetických a chemických látek, které jsou účinnější a často levnější než ,,klasické" drogy.
Nastal čas přiznat, že jsme ve ,,válce proti drogám" prohráli - jde o skutečně kolosální neúspěch - a že válečný stav by měl skončit.
Selhaly všechny aspekty válečné strategie.
Nové tvrdé vnitřní zákony v mnoha zemích nejen nedokázaly omezovat šíření drog po celém světě, ale přinesly rozsáhlý nový zdroj dotěrného pronikání státu do životů milionů lidí.
Prohibice posloužila jako záminka autoritářských režimů k odmítnutí zrušení trestu smrti, a přesto ani státy, kde kvůli zločinům souvisejícím s drogami dochází k popravám, nedokázaly problému učinit přítrž.
Aby drogové mafie dokázaly obejít dnes platné přísné právní přístupy, utužily svá stále těsnější spojenectví s teroristickými sítěmi.
Může si svět dovolit nadále dotovat takový neúspěch?
Má se našimi penězi ještě dlouho plýtvat při vypalování kolumbijských údolí a zatýkání nenásilných drogových delikventů?
Můžeme - i my, kdo jsme volenými úředníky - předstírat, že zákazy nedovolených drog jednou prokáží svou účinnost?
Odpověď na všechny tyto otázky samozřejmě zní: ,,Ne, tak to dál nejde."
Naopak si musíme uvědomit, že právě prohibice vyvolává kriminalitu, nikoliv snižování spotřeby, protože dělá z obchodu s nedovolenými drogami lukrativní byznys.
Vzhledem k tomu, že politici všude na světě jsou neradi vnímáni jako ,,shovívaví vůči drogám", je potřeba udělat něco proto, aby tento nemilosrdný neúspěch získal pozornost.
Jedním z postupů, jenž uskutečňují někteří členové mé domovské Transnacionální radikální strany ve Francii, Belgii, Británii a Itálii, je ,,udat se" státním orgánům a pak porušovat prohibicionistické zákony rozdáváním drog kolemjdoucím při politických demonstracích.
Otevřeným vybízením policie k tomu, aby uvěznila jinak vážené členy společnosti, se tito aktivisté snaží poukázat na absurditu tvrdých protidrogových zákonů.
Tyto gándhíovské projevy nenásilné občanské neposlušnosti měly jistý účinek.
Nedávno 109 členů Evropského parlamentu předložilo doporučení vyzývající k reformě Konvencí OSN o drogách.
V současnosti funguje ,,Mezinárodní antiprohibiční liga", která požaduje zrušení nebo změnu úmluv OSN, aby se jednotlivým státům umožnilo experimentovat s legalizací.
Při nadcházejícím dubnovém setkání Komise pro omamné látky budou mít členské státy OSN příležitost přehodnotit účinnost Akčního plánu z roku 1998.
Skutečnost, že se nedokázal ani přiblížit dosažení svých stanovených cílů, bohužel nepohnula názory národních vlád: ani jediný stát se dosud nevyslovil proti současným strategiím.
Zavíráním očí před neúspěchem ale budeme jen zvyšovat jeho cenu.
Dokud zůstane v platnosti protidrogový mandát OSN, legalizace dnes nedovolených léčebných postupů, léků a drog - a vzpomeňte si na to, že to byl ve 20. letech právě konec prohibice, co ukončilo vládu gangsterů, jako byl Al Capone - bude nadále nemožná.
Vídeňská schůzka nabízí vzácnou příležitost ke změně směru.
Svět nesmí trvat na opakování svých vlastních chyb, nýbrž potřebuje zavést nové přístupy, které budou lékem nemoci používání drog, nikoliv její kriminalizací.
Jinak si budeme všichni dál pěstovat závislost na prohrané válce proti drogám.
Za mezinárodní soud se Saddámem Husajnem
Poté, co byl Saddám Husajn dopaden, se pozornost celého světa upřela na proces s ním.
Měli by Saddáma soudit Iráčané v Iráku, nebo by měl stanout před mezinárodním tribunálem?
Nadcházející konference o demokracii, lidských právech a roli Mezinárodního trestního soudu, která proběhne od 10. do 12. ledna v Jemenu, poskytne fórum k debatě o těchto otázkách.
Pochopitelně je jisté, že Saddám Husajn neunikne procesu za mimosoudní, nelegitimní a hromadné popravy, mučení a systematickou perzekuci statisíců Iráčanů, které poznamenaly několik desetiletí jeho vražedné hrůzovlády.
Cílem procesu s ním by však nemělo být pouhé vykonání spravedlnosti na diktátorovi a jeho komplicích, ale i podpora národního usmíření tím, že Iráčané přijmou za své univerzální principy, jako jsou nediskriminace, poctivost a průhlednost.
Po celá léta znal Irák pouze brutální zákony síly a zastrašování.
Má-li se soud nad Saddámem Husajnem a jeho režimem stát milníkem při budování svobodného, demokratického a usmířeného Iráku, pak by měly USA jakožto vůdčí síla koalice, která jej vypudila, učinit vše, co je v jejich silách, aby této příležitosti využily a nastavily velmi vysokou laťku spravedlnosti.
Prezident George W. Bush prohlásil, že bude ,,s Iráčany pracovat na takovém způsobu souzení [Saddáma Husajna], který obstojí před mezinárodním dohledem".
Nejlepší cestou, jak takovému dohledu vyhovět a vyhnout se obviněním ze ,,spravedlnosti vítězů", je zahrnout do celého procesu další mezinárodní hráče.
Tyto instituce začaly konečně uplatňovat princip, že závažné porušování lidských práv a důstojnosti je věcí všech a že mezinárodní společenství by se mělo aktivně podílet na hledání spravedlnosti a odškodnění obětí.
Zatímco nikdo nepochybuje o ochotě iráckých soudců soudit svou bývalou ,,hlavu státu" před národním soudem, novost takového úsilí a jeho politické důsledky hovoří spíše pro nějaký druh mezinárodní účasti v zájmu kvalifikovanosti a především nestrannosti.
V posledních deseti letech zřídilo mezinárodní společenství speciální nebo jednorázové tribunály s mezinárodní účastí v těch případech, kdy místní instituce nedokázaly zaručit řádné dodržování zákona nebo spravedlivý proces.
Irák takový případ představuje.
Třicet let brutální diktatury zničilo v Iráku už samotný pojem spravedlnosti.
Ta totiž musí znamenat více než jen výkřiky ,,Smrt Saddámovi!", které se nyní rozléhají na různých místech po celém světě.
Tmářství kolem výzkumu kmenových buněk
Skupina korejských vědců publikovala 19. května v časopise Science výsledky výzkumu, který poprvé izoloval linie lidských embryonálních kmenových buněk vytvořené na míru tak, aby se shodovaly s DNA mužských a ženských pacientů různého věku.
Den nato britští vědci z univerzity v Newcastlu oznámili, že úspěšně vytvořili klonované lidské embryo za použití vajíček od dárkyň a genetického materiálu z kmenových buněk.
Oba průlomy představují ohromující pokrok ve výzkumu kmenových buněk.
Embryonální kmenové buňky jsou pluripotentní, což znamená, že mají schopnost vyvinout se v libovolný typ lidské tkáně.
To přináší velikou naději, zejména pro osoby postižené úrazy nebo onemocněními míchy.
Roky bádání a vášnivé prosby pacientů z celého světa konečně otevírají dveře technice – přenosu jádra somatické buňky, známé také jako „terapeutické klonování“ –, která by mohla způsobit epochální změny ve prospěch zdraví nás všech.
Neméně pozoruhodné než tyto nedávné objevy bylo načasování jejich oznámení, k němuž došlo v předvečer hlasování v Kongresu Spojených států o navýšení federálních příspěvků na výzkum prováděný na embryonálních kmenových buňkách vzniklých při mimotělním oplodňování (avšak nikdy nepřenesených do dělohy).
Obě oznámení také o měsíc předešla italské referendum – nejrozsáhlejší celonárodní dotazování, k němuž kdy na světě v této věci došlo –, jehož záměrem je změnit loni přijatý zákon, který zakazuje jak mimotělní oplodňování, tak výzkum kmenových buněk.
Debata nad terapeutickým klonováním se samozřejmě ani zdaleka neomezuje jen na USA a Itálii.
Valné shromáždění OSN v březnu 2005 uzavřelo dvouletou debatu v této věci a odsouhlasilo nezávaznou deklaraci, která státům doporučuje „zakázat veškeré formy lidského klonování, jelikož se neslučují s důstojností člověka ani s ochranou lidského života.“ Deklarace prošla, když 84 hlasujících bylo pro, 34 proti a 37 se zdrželo.
Loni v létě 78 laureátů Nobelovy ceny v odpověď na rozhodnutí OSN podepsalo petici vystupující proti přijetí mezinárodního zákazu lidského klonování, neboť „to by odsoudilo stovky milionů jedinců postižených zničujícími nemocemi k životu zbavenému naděje.“ Petice, iniciovaná Sdružením Luky Coscioniho, nevládní organizací zaměřenou na prosazování svobody vědeckého výzkumu, vyzvala vlády, aby odmítly zákazy a upřednostnily „zásady, které ochrání právo na život a zdraví tím, že zajistí svobodu vědeckého bádání, rozhodování a vědění.“
Existuje samozřejmě široký konsenzus namířený proti klonování s cílem reprodukovat lidské bytosti a převážná část světa tuto techniku postavila mimo zákon.
O to tady tudíž nejde.
Poselstvím nositelů Nobelovy ceny je to, že ohledně terapeutického klonování by bylo mnohem moudřejší a zřejmě i účinnější neusilovat o globální zákaz, nýbrž prosazovat mezinárodní regulační režim prostřednictvím dostačující legalizace výzkumu kmenových buněk.
Jak ale ilustruje deklarace OSN – a dlouhá debata doprovázející její přijetí –, jádrem národních a mezinárodních debat, které se točí kolem otázek počátku „lidského života“, nejsou vědecké argumenty.
Jak známo, věda a náboženství mají odlišné odpovědi.
Někteří křesťanští teologové například věří, že život začíná v okamžiku početí, zatímco vědci si stojí za tím, že nervové a mozkové buňky se objevují asi 14 dnů po početí.
Vědci se široce shodují, že výzkum by se měl provádět během tohoto období – a měl by být vždy povolován u zbylých embryí, která nebudou nikdy usazena do dělohy.
V takto kriticky důležité debatě má nesmírný význam kvalita informací a není náhodou, že ti, kdo se staví proti výzkumu kmenových buněk, se veřejné debatě, při níž by byli nuceni čelit vědeckým argumentům, raději vyhýbají.
Vědí až příliš dobře, že kdykoliv byla umožněna a povzbuzována sekulární a vědecká debata, široká veřejnost – bez ohledu na národnost a náboženskou či politickou příslušnost – se v drtivé většině vyjadřovala ve prospěch výzkumu kmenových buněk.
Jasný příklad jsme viděli loni v listopadu v Kalifornii, kde se 60% voličů vyslovilo pro Návrh 71 o státním financování výzkumu kmenových buněk.
Obdobně platí, že poslední průzkumy veřejného mínění v Itálii naznačují, že drtivá většina těch, kdo jsou rozhodnuti hlasovat, je pro terapeutické klonování.
V Itálii je však v referendu nezbytná 50% účast, aby byl výsledek platný.
Výmluvné je to, že Vatikán, který ví, že zvítězit nemůže, v současnosti vede mohutnou kampaň za hromadnou neúčast.
V sázce je víc než jen pokrok vědy.
Postoj Vatikánu k italskému plebiscitu charakterizuje obecnější hrozbu pro samotný základ moderní liberální demokracie: ústavní odluku církve od státu.
V éře rostoucích obav z náboženského fundamentalismu musí liberálně demokratické instituce znovu potvrdit svou úlohu při ochraně individuálních práv pro všechny.
Abychom měli možnost plně využít svých svobod – ať vyznání či vědeckého výzkumu –, stát musí opětovně zdůraznit svou sekulární povahu.
Potřebujeme mechanismy, jimiž se vypořádáme s porušováním morálních a náboženských přesvědčení, ale nemůžeme zavádět omezení schopnosti jedince přispět k veřejnému blahu.
Maková moc
Tento návrh původně vzešel loni v září na semináři v Kábulu od nezávislé organizace Senlis Council se sídlem v Paříži.
Text předložený Evropskými liberálními demokraty, s podporou prakticky všech politických uskupení v Evropském parlamentu, je revoluční nejen proto, že jde proti konvenčnímu myšlení, ale rovněž proto, že záležitost povznáší nad ustrnulou realitu „války proti drogám“.
V Afghánistánu se ona takzvaná válka v zásadě zakládá na vymycování polí a na projektech alternativního živobytí, jež dosáhly jen chabých výsledků.
Nový postoj Evropského parlamentu se může, doufám, stát znamením začátku radikálního politického posunu všech, kdo se podílí na rekonstrukci Afghánistánu.
Podle Úřadu pro drogy a kriminalitu Organizace spojených národů Afghánistán navzdory soustředěnému úsilí o vymycování a nahrazování plodin v roce 2005 vyprodukoval 87% celosvětového opia, tedy zhruba 4,1 tuny; to představuje 2,7 miliardy dolarů nelegálních zisků, což tvoří zhruba 52% HDP země.
Zpráva Afghanistan Opium Survey 2005, vydaná loni v listopadu, odhaduje, že celková hodnota tohoto opia, jakmile se přemění na heroin a distribuuje do celého světa, může činit více než 40 miliard dolarů.
V Afghánistánu navíc v posledních letech rostou továrny a laboratoře zpracovávající opium na heroin jako houby po dešti a jen loni dokázaly vyrobit 420 tun drogy.
Nárůst domácí produkce heroinu přinesl obrovské oživení na místním trhu s drogami, což vyvolává obavy z šíření HIV/AIDS v zemi se slabou infrastrukturou a neexistujícím zdravotnictvím.
Dále platí, že trasy používané vývozními konvoji se už neomezují jen na nechvalně proslulou „zlatou stezku“ přes Pákistán a Írán, ale rozšířily se a využívají průchodů skrze bývalé sovětské republiky, jako je Tádžikistán, Uzbekistán a Turkmenistán.
To přispívá k prohlubování nestability v už beztak nestálých politických poměrech.
Mezinárodní protidrogovou politiku v současnosti ovládá tlak na rychlé a viditelné výsledky.
Vymycování a projekty alternativního živobytí postihují ovšem zejména nejnižší patra řetězce přidané hodnoty, zemědělce, kteří nemají žádný skutečný vliv na ty ve vyšších patrech, jako jsou velcí majitelé půdy a místní překupníci, o mimořádně mocných drogových králích a mezinárodních kartelech a mafiích ani nemluvě.
Pro většinu zemědělců bez vlastní půdy je těžké přejít na jinou úrodu, vzhledem k tomu, jak hluboce vězí v nezákonném opiovém trhu, který je bez ptaní vydává na milost drogovým překupníkům, již jim zajišťují přístup k finančním zdrojům a odbytové možnosti.
Důsledek tohoto stavu podrobně popisuje zpráva Pozorovatelské mise Evropské unie pro dohled nad volbami, kterou jsem loni v prosinci představila v Kábulu: Afghánistánu hrozí riziko, že se stane „rentiérským“ státem se snadným přístupem ke zdrojům, které svědčí korupci v celém politickém systému, financují ilegální ozbrojené skupiny a podněcují regionální destabilizaci.
Nezákonné afghánské sítě, kopírující známé postupy, jež organizovaný zločin v ostatních částech světa úspěšně využívá už celá desetiletí, jsou mobilní a vynalézavé a dokáží se zapojit do řady legálních ekonomických aktivit, aby se udržely.
To by mohlo Afghánistán přivést do situace, odkud není návratu: může dojít k proměně v narkostát, který se vzdaluje jakékoli podobě právního řádu a odtrhává se od křehké společenské smlouvy s vlastními občany, již začal budovat.
Barnett Rubin z Newyorské univerzity, expert na afghánskou společnost, to vyjádřil těmito slovy: „Afghánistán nelze stabilizovat, dokud bude nejdynamičtější sektor jeho hospodářství nezákonný, avšak ani tehdy, dojde-li ke zničení více než poloviny jeho ekonomiky.“
Co je tedy třeba udělat?
Vzhledem k závažnosti hrozby, již ilegální drogová ekonomika představuje pro stabilitu a demokracii v Afghánistánu, musíme začít o problematice přemýšlet s ohledem na regulované pěstování máku pro lékařské účely, obzvlášť pro výrobu analgetik, za aktivní účasti dárcovských zemí a samotné OSN.
Vskutku, OSN odhaduje, že pouhých šest zemí předepisuje 78% celkové legální produkce opiátů, což svědčí o nedostatku analgetik s opiovým základem v mnoha ze 185 zbývajících členských států OSN.
Potenciální legální poptávka je tedy obrovská.
OSN navíc odhaduje, že v zemích, kde chybí zdravotnické soustavy nebo kde jsou chatrné, žije 45 milionů lidí s HIV/AIDS a že se v rozvojovém světě v příštích 20 letech objeví 10 milionů nových případů rakoviny.
Z těchto odhadů, společně s dalšími potřebami chudých zemí v okamžicích, kdy udeří přírodní katastrofy, vyplývá, že potenciální legální poptávka po lékařských opiátech je ještě vyšší.
Světový nedostatek „lékařského“ opia by vyřešil nárůst jeho produkce.
Ten by také afghánským rolníkům, již mák pěstují navzdory násilnému vymycování úrody a pobídkám ke změně plodiny, zajistil alternativu, která se řídí zákonem a která by po jistém čase mohla postihnout obchod s heroinem.
Vlády, mezinárodní organizace a jedinci, kteří se zúčastní londýnské konference, nesmí výzvu Evropského parlamentu zavrhnout, neboť ta nabízí mnohem uskutečnitelnější strategii podpory budoucnosti Afghánistánu, než jaké dovolují současné protidrogové politiky.
Jak zabít trest smrti
Bude prosincové hlasování pouhou formalitou?
Zkušenost nás učí být opatrnými.
Já osobně jsem zatím lahev šumivého vína neotevřela.
Upřímně řečeno si nejsem ani trochu jistá, zda vlády různých zemí světa akceptovaly nevyhnutelné nebo zda i ty nejzatvrzelejší z nich budou nyní s moratoriem souhlasit.
I nadále však věřím, že Valné shromáždění bude jako vždy vědět, jak se k tomuto problému postavit.
Všichni si uvědomujeme, že i když návrh v hlasování uspěje, rezoluce OSN nebude závazná, a že zavedení a vymáhání moratoria je pouze nezbytným prvním krokem směrem k úplnému zrušení trestu smrti.
Domnívám se, že OSN by měla prosazovat jeho okamžité faktické pozastavení, aniž by čekala, až se v příslušných zemích rozběhnou debaty o právní reformě.
Doufám, že tento přístup umožní dosažení širokého konsensu ve Valném shromáždění a že veškeré změny názoru na poslední chvíli budou neúspěšné.
Z boje o vytvoření Mezinárodního trestního soudu (ICC) a nyní i z bitvy o moratorium na trest smrti jsem si odnesla jedno velké ponaučení: totiž že je často lepší soustředit se raději na realistický výsledek než na výsledek dokonalý.
Než mezinárodní společenství založilo ICC, fungovaly zde dva ad hoc tribunály – jeden pro bývalou Jugoslávii a jeden pro Rwandu. Jejich činnost vydláždila cestu k ICC.
Některé státy Evropské unie chtějí prosadit okamžité zrušení trestu smrti.
Chápu jejich postoj.
Já osobně bych si přála totéž.
Kdybychom však tuto cestu byli zvolili, s největší pravděpodobností bychom neuspěli.
Z toho plyne jedno důležité poučení pro EU v době, kdy se snaží stát se globálním aktérem: musíme dosáhnout vnitřního konsensu a přitom mít neustále na paměti možné vnější důsledky našeho rozhodnutí.
V případě moratoria jsme zůstali pragmatičtí a vybudovali silnou evropskou zahraniční politiku.
A při jednání v OSN bylo výhodou mít společný evropský postoj a hovořit jednotným hlasem.
Druhé ponaučení, které jsem si odnesla, je užitečné také pro EU, jež se ocitla ve světě, ve kterém se vynořují nové mocnosti a v němž všichni aktéři od Manily po Alžír, od Dauhá po Libreville, se musí denně potýkat s problémy globalizace a vzájemné závislosti.
Toto ponaučení zní, že Evropa má ve světě víc přátel než nepřátel.
Tito přátelé si zaslouží úctu a pozornost.
Kdyby Itálie a EU nebyly pochopily potřebu spolupracovat s neevropskými zeměmi a vyvolat v nich pocit, že i ony jsou zodpovědnými a plnoprávnými protagonisty, pak by úsilí založit ICC a dostat se tak blízko k vyhlášení všeobecného moratoria na trest smrti ztroskotalo.
Vím, že se to nedá dost dobře označit za nové ponaučení, ale právě tuto skutečnost mám na paměti, když přemýšlím o efektivním multilateralismu.
Nejenže funguje, ale především je to v některých případech jediná cesta vpřed.
A konečně je zde třetí ponaučení, jež se týká boje proti trestu smrti a potažmo i vítězství v jakékoliv politické bitvě. Je to vytrvalost, kterou pokládám za výsledek kombinace paličatosti a schopnosti udržet si vlastní postoj.
Bez vytrvalosti nemůže být pokroku.
Toto vše je úspěch nejen pro radikály bojující proti trestu smrti, pro sdružení „Hands off Cain“, pro italskou vládu a pro Evropskou unii a její přátele ve světě.
Je to ještě mnohem více: úspěch pro všechny ty, kdo věří, že je stále možné denně zlepšovat náš svět – a v konečném důsledku i stav lidstva.
Nový úděl pro Nový svět
Jako bývalí členové kongresů svých zemí jsme přesvědčeni, že nastal čas vytvořit Severoamerickou parlamentní unii (NAPU), která by se věnovala narůstajícímu počtu zásadních problémů, jež severoamerické národní vlády zametají pod koberec.
Minulost i přítomnost tíží ad hoc povaha vztahů mezi Spojenými státy, Mexikem a Kanadou.
Máme-li připravit spravedlivějsí a hospodářsky úspěsnějsí budoucnost pro vsechny tři státy, je zapotřebí vykročit odvážně vpřed.
Navzdory ustěpačným poznámkám amerického ministra obrany Donalda Rumsfelda o ,,staré Evropě`` se Severní Amerika může od Evropské unie a Evropského parlamentu lecčemu přiučit.
V 50. letech se větsině Evropy myslenka unie s jediným parlamentem jevila jako vzdusný zámek.
Dnes si EU volí svůj parlament, sdílí jednotnou měnu a spravuje rozpočet, jenž klade důraz na zvysování životní úrovně v méně rozvinutých členských státech.
V blízké budoucnosti by se síla EU měla opírat o 450 milionů obyvatel.
Populace USA, Mexika a Kanady činí úhrnem asi 410 milionů lidí.
Přesto se Severní Amerika dosud nedokázala vyrovnat Evropě v budování politických struktur nezbytných k tomu, aby se kontinent zaměřil na problémy imigrace, přeshraniční bezpečnosti, zaměstnaneckých práv a poskozování životního prostředí, ani v podpoře jednotnějsího přístupu vůči silné hospodářské konkurenci Evropy a Asie.
Naopak, od války v Iráku jsou vztahy mezi a USA a jejich sousedy, Kanadou a Mexikem, na nejhorsí úrovni za mnoho let.
Je jasné, že prohlubování severoamerického politického a hospodářského sjednocování bude náročným úkolem.
Vláda USA se v nejbližsí budoucnosti bude věnovat bezpečnosti země, Iráku, propadu domácího hospodářství a přípravám na prezidentské volby v roce 2004.
Kanadská vláda prokazovala dosud více ochoty přistupovat k severoamerickým záležitostem na bilaterálním základě než v kontextu tří zemí. Nadto Kanaďany pohlcuje téma dopadů a důsledků epidemie SARS a nemoci sílených krav a přístí rok očekávají novou vládu.
Mexický prezident Vincente Fox bude u moci až do roku 2006.
Jeho vizi Severoamerické asociace volného obchodu (NAFTA), zahrnující prvky sociálního a politického splývání se severoamerickými protějsky, odsunuly stranou teroristické útoky z 11. září 2001 a nedávné volební úspěchy jeho politických protivníků.
Navzdory tomu větsina Kanaďanů a Mexičanů věří, že spolupráce v rámci Severní Ameriky bude pokračovat bez ohledu na to, kdo úřaduje v Ottavě, Washingtonu či Mexico City.
Kanada a Mexiko nejsou jen prvním a druhým největsím obchodním partnerem USA - tyto tři země jsou propletené bezpočtem obchodních, turistických i kulturních vztahů, jež neprocházejí ambasádami ani vládami.
Převládá pozitivní naladění.
Občané USA jsou dobře hodnoceni na žebříčku oblíbenosti jak v Kanadě, tak v Mexiku: 90%, respektive 70%.
Návrhem na vytvoření NAPU prosazujeme představu konkrétního plánu na vybudování větsího trhu prostřednictvím podpory aliance tří ekonomik.
Během pouhých deseti let EU dokázala chudsí, okrajové členské státy - Řecko, Portugalsko, Spanělsko a Irsko - posunout z 50% na 90% evropského průměru příjmu na hlavu a vytvořit tak větsí trh pro společnosti z bohatsích severních zemí a zastavit migraci z chudsích jižních zemí.
Aby EU zajistila úspěch integrace společného trhu, investovala více než 35 miliard dolarů ročně.
Severní Amerika z velké části přehlížela význam slova ,,společný`` a zaměřovala se raději na ,,trh``.
Vsechny tři země jsou proto slepé ke stěžejní roli společenství.
Dosud jsme nepochopili, že takovou Severoamerickou zónu volného obchodu (NAFTA), která by plně využívala svého potenciálu, nemůžeme vytvořit za babku.
Regionální politická struktura udrží svou pozornost na zásadních, ač obtížných záležitostech, jako je imigrace.
NAFTA byla založena s přesvědčením, že rozsířený trh přinese ve třech členských zemích prospěch vsem.
Bohužel tato korporátně vedená NAFTA dále zhorsila nerovnosti a nesouměrnosti mezi Mexikem a jeho dvěma bohatsími severními sousedy.
Navíc se během existence NAFTA příjmy a bohatství nadále hromadily v elitních sektorech americké a kanadské společnosti.
Imigrace ilustruje cenu integrace bez sbližování.
Poptávka amerických zaměstnavatelů po levné pracovní síle z Mexika a rozdíl 10:1 ve výsi mezd v těchto dvou zemích nutí každoročně 350 tisíc Mexičanů riskovat vlastní život kvůli lépe placené práci na sever od hranic jejich země.
Bez mexických pracovních sil by mnoho práce v USA prostě nikdo neudělal.
Touto záležitostí je potřeba se zabývat, nikoliv ji ignorovat a kriminalizovat.
NAPU by pro řesení této potíže byla ideálním fórem.
V současnosti činí vsude klíčová rozhodnutí samozvané elitní skupiny, často za neprůhledných okolností.
NAPU by ve vsech třech zemích umožnila sirsí a důslednějsí účast na zvažování dnes přehlížených záležitostí.
Vnitroamerické problémy nemohou nadále podléhat rozmarům a potřebám jednotlivých lídrů.
Lid Spojených států, Kanady i Mexika si zasluhuje lepsí úděl.
Pojistka proti panice
WASHINGTON: Panické stavy, které v posledních dvou letech zažily některé nové, vyvíjející se trhy, jsou zdrojem mnoha ponaučení o globální ekonomice.
Jasně si uvědomujeme, že ve světě propletených finančních trhů a potencionálně destabilizujících kapitálových trhů existuje vysoké riziko, že krize v jedné zemi může podnítit krizi třeba na druhém konci zeměkoule.
Mezinárodní společenství – Mezinárodní měnový fond (MMF) a jeho členské země, jiné mezinárodní instituce a soukromý sektor – se k tomuto nebezpečí staví řadou reforem, pro které se ujal název „nová mezinárodní finanční architektura“.
V tomto ohledu již došlo k významnému pokroku, ale mnoho úkolů stojí zatím před námi.
Cílem všech těchto reforem je vytvořit jakési obranné frontové linie uvnitř jednotlivých států a napříč jejich hranicemi, jež mají ovlivňovat vládní a soukromé obchodní aktivity.
Reformy mají sjednotit, posílit a zprůhlednit normy a standardy fungování finančních systémů, trhů a obchodování.
Jde o to, aby všechny zúčastněné strany měly k dispozici přesné ekonomické údaje a informace o potencionálních směrech tržního rozvoje.
K těmto novým základním pravidlům se dále řadí normy pro oblasti jako jsou daňová a měnová politika, účetnictví, firemní dohled a regulace pojištění.
Přijetí mezinárodně uznávaných standardů a vyšší míra zprůhlednění by spolu s přiměřenou makroekonomickou politikou mělo zemím zaručit pevnou půdu pod nohama.
Zprůhlednění ekonomických aktivit má kromě snazšího a včasného odhalení negativního ekonomického nebo strategického rozvoje přispět i k tomu, aby vlády byly schopny na podobná negativa reagovat a včas podnikat kroky k nápravě.
Prevence by se ale měla týkat i nebezpečí, jež může způsobit potencionálně destabilizující pohyb kapitálu.
Zkušenosti z nedávné doby potvrzují, že rychlost a objem pohybu domácích i zahraničních investorů na kapitálových trzích dalece překračuje schopnosti jednotlivých zemí – a mezinárodního společenství – takovým tokům čelit.
Mnohé země prostě nemají dostatek devizových zásob k tomu, aby jimi v případě náhlého a obrovského úniku kapitálu byly schopny zabránit destabilizaci domácí ekonomiky.
Někdy k podobným únikům dochází ne vinou dané země, nýbrž v důsledku „nákazy“ finančních trhů, která se šíří ze země do země.
Tento jev byl jasně pozorovatelný během asijské krize a v souvislosti s nesplacením ruského dluhu v srpnu loňského roku.
MMF chce přispět k vymýcení oné nákazy a připravil proto úvěrový program pro země, v nichž dojde k nepředvídatelným finančním potížím, nazvaný Contingent Credit Line (CCL). Cílem programu je poskytnout finanční prostředky státům, které je potřebují, k boji proti ztracené tržní důvěře, k níž došlo v důsledku událostí nezpůsobených domácí politikou nebo ekonomickými podmínkami země.
Jde v podstatě o jakousi pojistku ekonomicky zdravých zemí v rámci světového finančního systému.
Program CCL je milníkem v komunikaci mezi Mezinárodním měnovým fondem a jeho členskými zeměmi.
Dosud totiž země postižené finanční krizí žádaly MMF o pomoc při nápravě škod, jež krize zapříčinila. Půjčky pro případ nepředvídatelných událostí naopak přesouvají důraz z léčby na prevenci.
Účelem je tedy zažehnat nebezpečí nákazy, které tolik ohrožuje země vykazující se v posledních dvou letech obecně dobrou finanční politikou.
Se zaváděním nové finanční architektury by se program CCL mohl stát důležitou součástí předcházení budoucím finančním krizím.
Země mohou výhod programu CCL využít až po vyčerpání veškerých vlastních aktivních opatření k odstranění slabých a potencionálně nebezpečných článků ve svém finančním systému.
Země mají nárok na úvěr od MMF jen tehdy, pokud postupují uspokojivě v zavádění mezinárodních standardů, pokud pracují na tvorbě a údržbě vlastního silného finančního systému, pokud podporují zdravou daňovou a měnovou politiku, pokud navazují konstruktivní vztahy se soukromými věřiteli, a pokud dobře spravují svůj zahraniční dluh a rezervy.
Cílem všech těchto požadavků je pomoci zemím úspěšně čelit tlaku na platební bilanci, k němuž by mohlo dojít v důsledku náhlé ztráty důvěry způsobené finančními krizemi v jiných zemích.
Program CCL má mimo jiné být jakýmsi potvrzením o uspokojivém stavu ekonomiky, za nímž v případě potřeby stojí finanční obnos.
Za ideální situace by země na tuto částku nemusely vůbec sáhnout, protože úvěrový program CCL je symbolem jejich silné obranyschopnosti vůči nákaze.
Dalším cílem programu je dojít ke stavu, kdy díky tomu, jak si finanční trhy začnou uvědomovat snahu jednotlivých zemí účinně řešit potencionální problémy, Mezinárodní měnový fond nebude nucen tolik zasahovat na jejich záchranu.
Mezinárodní měnový fond nechce být jen poskytovatelem půjček v případě nepředvídatelných a neovlivnitelných finančních krizí. Chce se zaměřit na hlubší pozorování a technickou pomoc jednotlivým zemím a dohlédnout tak na to, aby jejich politika byla v souladu s mezinárodním postojem k reformám.
V souvislosti s tím se MMF zavázal ke větší otevřenosti v komunikaci se svými členy a v rozhodovacím procesu.
Je jasné, že je to proces, jímž se my sami učíme.
Jeho cílem je ale snížit riziko, jemuž může být globální ekonomika opět jednou vystavena. Riziko, které po desetiletí ohrožovalo prosperující lidstvo, a které a připravilo o živobytí miliony lidí na celém světě.
Euro v desátém roce života
Euro bylo v lednu 1999 spuštěno na základě spletitého souboru ekonomických, finančních, politických a historických důvodů.
Jednalo se o třešničku na dortu velkého plánu vybudovat užší hospodářské a politické vazby, jejž po druhé světové válce formovala řada lídrů motivovaných vzpomínkou na hrůzy světových válek, které se v předchozím půlstoletí v Evropě zrodily a Evropu pohltily.
Před deseti lety obestíraly spuštění eura vážné obavy.
Vzdají se lidé svých starých národních měn a budou euro používat?
Udrží si hodnotu vůči dolaru?
(Euro začalo na 1,18 dolaru, pak se brzy propadlo na téměř 0,80 dolaru, ale později šlo nahoru, přičemž vrcholu dosáhlo v letech 2007 až 2008 na hodnotě bezmála 1,60 dolaru, než opět kleslo na asi 1,30 dolaru.)
Když skupinu individuálních měn nahradí měna jednotná, tak jako euro nahradilo francouzský frank, italskou liru, španělské peso a další měny, má to dva základní přínosy: nižší transakční náklady a vyšší transparentnost.
Neexistence jak nákladů a těžkostí spojených s neustálými měnovými transakcemi, tak nejistoty vyplývající z fluktuací mezi měnami je pro oblast společné měny požehnáním.
Napříč měnovou unií, která dříve měla různé směnné kurzy, rovněž výrazně posiluje transparentnost cenotvorby u zboží i práce.
Cena minuty volání z mobilního telefonu v Itálii se kupříkladu mnohem snáze porovnává s cenami v Německu či Francii.
Tento dvojí přínos doplňuje prospěch zón volného obchodu z velikosti.
Evropa si celkový potenciál těchto přínosů teprve uvědomuje, ale vzpírá se přirozeným přeshraničním fúzím a úpadkům či náhradám význačných národních podniků lepšími konkurenty z ostatních zemí.
Mnozí zastánci eura tvrdili, že se na globálních trzích brzy vyvine v alternativní rezervní měnu doplňující dolar, nebo že dolar dokonce nahradí.
Většina světového obchodu se sice stále účtuje v dolarech, ale euro se ukázalo jako životaschopná alternativa – silná měna podepřená pracně vydobytou inflační věrohodností Evropské centrální banky.
Jenže co negativa?
Proč všechny státy nevstoupí do měnových unií anebo se nevytvoří jednotná globální měna, jak navrhuje laureát Nobelovy ceny Robert Mundell?
Jedním jasným důvodem je, že oblasti společné měny mají také své nevýhody.
Předpokládejme, že jižní Evropu dnešní recese zasáhne mnohem krutěji než severní Evropu. Ekonomika má dva možné způsoby jak se poklesu přizpůsobit a zmírnit jej.
Zaprvé by přirozeně devalvovala její měna, takže by rostla konkurenční schopnost vývozů a dovozy by byly dražší.
To pokles částečně tlumí.
Druhou možností je stěhování pracovních sil z jižní Evropy s vysokou nezaměstnaností do severní Evropy s nezaměstnaností nižší.
Spojené státy jsou významnou ukázkou takové mobility pracovních sil.
Na počátku 80. let minulého století, kdy nezaměstnanost v USA dosáhla téměř 11%, velký počet pracujících přesídlil z takzvaného Zrezivělého pásu – nejpostiženější průmyslové oblasti horního Středozápadu – do jiných koutů země.
Počátkem 90. let, kdy vážnější recesí prošla Kalifornie, si lidé hledali práci v sousedních státech.
Migrace pracovních sil fungovala jako bezpečnostní ventil chránící před ještě horší nezaměstnaností.
Stěhovat se za prací je v Evropě historicky mnohem méně rozšířené.
Mnoho lidí nechce přetrhat hluboké kořeny, které zapustili ve svém domovském regionu; další se nechtějí stěhovat do jiného státu, kde mohou být překážkou jazyk a kultura.
Jelikož mobilita pracovních sil je omezená a euro odstranilo druhý tlumič otřesů (úpravy směnných kurzů), země postižené nejhoršími poklesy se ocitnou pod velkým tlakem.
To některé ekonomy vede k otázce, zda je vůbec eurozóna rozumnou koncepcí, a k předpovědi, že se rozpadne, až ji podrobí zkoušce závažná diferencovaná recese.
Díky nižší inflaci, neexistenci měnového rizika, poklesu transakčních nákladů a vyšší transparentnosti je euro úspěšné.
Úbytek flexibility při reakcích na hospodářské šoky jej však rozhodně vystaví zkoušce.
V současnosti směle zvýrazňuje nesourodá, ba až neslučitelná fiskální opatření zaváděná vládami zemí Evropské unie.
To probouzí starou otázku, zda může měnová unie fungovat bez fiskální unie nebo aspoň pevnějších a závaznějších fiskálních pravidel (maastrichtské závazky ohledně deficitu se příliš snadno porušují).
K tomu je třeba doplnit koordinovanou finanční regulaci a politiky finančních výpomocí, neboť vklady se v reakci na národní garance a pojištění v eurozóně kvapem přelévají přes hranice.
Bude druhá dekáda eura stejně úspěšná jako ta první?
Finanční krize a prohlubující se recese přinášejí mnoho komplikací.
Méně konkurenčně zdatné ekonomiky eurozóny jsou vázané na měnovou politiku stanovenou ECB (úrokové sazby), leč řídí se rozličnými přístupy k záchranám bank a fiskálním stimulům.
Zejména Itálie a Řecko čelí vážným potížím kvůli svému dluhu a finanční trh se obává možnosti, že by buď ztratily platební schopnost, anebo vystoupily z eurozóny.
Propast mezi výnosy z německých dluhopisů a těch italských a řeckých je rekordně hluboká.
Cena pojištění proti ztrátě platební schopnosti se ztrojnásobila.
Slabší ekonomiky ale těží z inflační věrohodnosti ECB a z ochrany před závažnými výkyvy směnného kurzu.
Ostatně vyhnout se neustálým konkurenčním devalvacím přináší více dobrého než zlého.
V součtu by to dokonce mohlo způsobit, že pro nečlenské země, jako je Dánsko či Polsko, začne být členství přitažlivější.
Jak se zotavit z globální katastrofy
Politické reakce jednotlivých zemí se liší od umírněných po razantní.
Čína schválila stimulační balík v objemu 6% HDP, který se zaměřuje (především) na infrastrukturu; Spojené státy uzákonily dvouletý balík výdajů a slev na dani v objemu 800 miliard dolarů.
Federální rezervní systém a Bank of England snížily krátkodobé úrokové cíle téměř na nulu a uskutečňují politiku „kvantitativního uvolňování“ – tedy nepřetržitých peněžních injekcí.
Navzdory tomu všemu zůstávají mohutné nadměrné bankovní rezervy nerozpůjčené.
Během japonské „ztracené dekády“ nakupovala Bank of Japan většinou japonské vládní dluhopisy, zatímco Fed se snaží znovuotevřít sekundární trhy pro sekuritizované soukromé půjčky (které jsou v USA stejně důležité jako půjčky bankovní), nakupuje cenné papíry kryté hypotékami, spotřebitelské a firemní půjčky a také dluhopisy amerického ministerstva financí.
Bank of England zase nakupuje britské vládní dluhopisy („gilts“).
Evropská centrální banka vzhledem k silným obavám z inflace reaguje pomaleji.
Americká vláda dnes pojišťuje, půjčuje nebo utrácí více než 10 bilionů dolarů, od záruk za prostředky na peněžních trzích přes sanaci AIG až po swapové linky Fedu podporující zahraniční centrální banky.
Analogické záruky a sanace bank se objevily i v ostatních velkých ekonomikách (v případě Evropy nehraje tuto roli ECB, nýbrž národní vlády).
Fiskální reakce – daňové škrty a zvyšování výdajů – se značně liší, přičemž v Evropě vykazující větší averzi k dluhům je poněkud vlažnější než v USA a Číně.
USA postrkávají Evropu k většímu fiskálnímu stimulu, zatímco Evropané tlačí na USA, aby přijaly přísnější a globálně koordinovanější finanční regulaci.
Budou sanace ve finančním sektoru a fiskální stimuly fungovat, když se úroky blíží nule?
A co jiného by se dalo dělat?
Pokud jde o fiskální opatření, empirické důkazy naznačují, že tři čtvrtiny spotřeby jsou založeny na dlouhodobějších hospodářských vyhlídkách, nikoliv na krátkodobém disponibilním příjmu.
Většina dočasných slev na dani se proto nepřetaví ve výdaje, nýbrž v úspory.
Zaměření úlev na lidi s nedostatkem likvidity, zejména na nezaměstnané, je o něco málo efektivnější a také humánnější.
Podle některých lidí představují výdaje do infrastruktury velký keynesiánský „multiplikátor“, tedy růst příjmů převyšující počáteční výdaje (odhady hovoří až o jedenapůlnásobku počátečního zvýšení výdajů).
Výdaje do infrastruktury jsou však obvykle pomalé – a téměř vždy je silně motivují úzkoprsé politické ohledy.
Ani intenzivní stimulace infrastruktury v objemu 15-20 bilionů jenů ročně nezabránila v Japonsku „ztracené dekádě“.
Stejně tak neukončily americké vládní výdaje velkou hospodářskou krizi (v roce 1939, deset let po nástupu deprese, přesahovala nezaměstnanost stále 15%).
Efektivnější stimul by urychlil výdaje, které je stejně zapotřebí realizovat. Případně by snížil daně s cílem změnit kalkulaci rentability propouštění u firem a výdajů u spotřebitelů – například formou odpuštění daně ze mzdy firmám a zaměstnancům na jeden rok nebo odpuštění části či celé daně z obratu, případně federální daně z přidané hodnoty.
Ještě lepší by bylo trvalé snížení sazeb a regulace budoucích výdajů.
Před drahým fiskálním stimulem by se však vlády měly mít na pozoru.
Za každý vynaložený dolar pravděpodobně vytvoří jen malý polštář zaměstnanosti a příjmů, přičemž obsluha hromadícího se velkého dluhu zbrzdí dlouhodobý růst – buďto tím, že si vynutí podstatné zvýšení daní či snížení výdajů v budoucnu, anebo tím, že přinutí centrální banky popustit uzdu inflaci.
Čína se rozhodně ošívá kvůli obavám z bezpečnosti dluhopisů amerického ministerstva financí, které má v držení.
Dostatečné kvantitativní uvolňování teoreticky brání budoucí inflaci, neboť motivuje lidi k okamžitým nákupům velkých položek, jako jsou automobily a spotřebiče, což brání zvyšování cen v pozdější době.
(V praxi je to však experiment.)
Vysoká a stále rostoucí inflace vytváří obrovské náklady a těžko se obrací.
Po zmírnění poklesu musí centrální bankéři zastavit obrovský příliv likvidity, než se zvedne inflace, což bude choulostivý manévr.
V podstatě však jde o to, že lepší politika může přinejlepším zmírnit ekonomické důsledky této strašlivé recese.
Ze současné šlamastyky v brzké době zcela nevybředneme.
Po recesích někdy následují silná zotavení, avšak zotavení po finančních krizích jsou vždy nesmírně bolestná, časově náročná a traumatická.
Ekonomové Ken Rogoff a Carmen Reinhartová uvedli, že velké finanční krize uplynulého století trvaly v obvyklém případě pět nebo více let.
V případě mnoha předchozích bankovních krizí byla tvrdě zasažena jen určitá země nebo region (Argentina, Japonsko atd.).
Tentokrát však značně trpí prakticky všechny ekonomiky a bankovní krize je globální.
Politici budou dál řešit tento problém všemi dostupnými prostředky, ovšem rozplétání dlužních vztahů rozbujelých během boomu nějakou dobu potrvá.
V časech vážné ekonomické tísně hledají politici překotně řešení a někteří lidé ztrácejí důvěru v ekonomický systém jako takový.
Během velké hospodářské krize v 30. letech bylo koneckonců běžné, že se západní intelektuálové utíkali ke komunismu a centrálnímu plánování jako k vysněnému všeléku.
A navzdory zhroucení komunismu se někteří z nich z tohoto intelektuálního výletu již nikdy nevrátili.
Samozřejmě neexistují žádné argumenty, proč se vracet k socialismu a centrálnímu plánování.
Jakmile se však ekonomika odpojí od vládních infuzí, budeme potřebovat lépe regulovaný finanční systém.
Jakákoliv finanční instituce, která je příliš velká nebo příliš provázaná s ostatními, než aby mohla padnout, nebo která by se takovou brzy mohla stát, musí být přísně regulována a monitorována v reálném čase na rizikovou a kapitálovou přiměřenost, jinak bude rozdrobena na menší firmy.
Do té doby nezbývá než doufat, že pánové Bernanke, King, Trichet i ostatní guvernéři centrálních bank po celém světě nastaví přibližně správnou monetární strategii a že naši politici nebudou utápět obrovské částky v neúčinných fiskálních stimulech.
Jak oznámkovat obamanomiku
Obama vypracováním podrobností fiskálního stimulu v hodnotě 787 miliard dolarů pověřil Kongres a staří sněmovní mazáci jej, není divu, napěchovali úplatky pro voliče a sociálním inženýrstvím.
Po uběhnutí několika měsíců se prozatím utratilo jen 4%-6% prostředků a federální vláda šikanuje vlády jednotlivých států – kupříkladu požaduje, aby Kalifornie zrušila drobné snížení platů některých pracovníků sdružených v odborových svazech, jinak prý přijde o 7 miliard ze stimulačních fondů.
(Zpětné zásahy do smluvních vztahů kvůli prosazení odborářských požadavků se rýsují jako příznačná vlastnost této vlády.)
Plán záchrany před zabavováním hypoték se rozjíždí ještě pomaleji a pravděpodobně narazí na řadu problémů v tom, jak nesplácené hypotéky přepracovat, aniž by to vyvolalo ještě mnohem více případů insolvence.
Takže stimul ohodnoťme jako velice nákladnou a převážně promarněnou příležitost.
Obama mohl namísto toho například na rok pozastavit daň ze mzdy, čímž by rychle nalil peníze lidem přímo do kapes a oslabil potřebu firem propouštět.
Obamův dlouhodobý rozpočet požaduje mnohem vyšší výdaje, vyšší daně a explozi dluhu, který bude na kapitálových trzích vytlačovat půjčky soukromých společností, státních vlád, místních samospráv a rozvojových zemí.
Obama by národní dluh Spojených států zvýšil o 6,5 bilionu dolarů, víc než všichni předchozí prezidenti dohromady, od George Washingtona po George W. Bushe.
To přichází navrch k explicitnímu zvýšení daní z příjmu, kapitálových výnosů a dividend, implicitnímu v energetice skrze systém limitů a obchodu s povolenkami atd.
Zdá se, že Obamovou strategií je „překrmit tu bestii“ (zrcadlový odraz ideologie připisované některým poradcům prezidenta Ronalda Reagana, která chtěla pomocí daňových škrtů „vyhladovět tu bestii“), tj. spustit mohutné utrácení a skutečnou cenu před občany skrýt.
Obří schodky si nakonec vynutí mnohem vyšší daně, kupříkladu celonárodní daň z přidané hodnoty podobnou těm v Evropě, anebo nesmírné nárůsty daně z příjmu všech občanů.
Federální rezervní systém snížil cílovou sazbu federálních fondů na nulu už před Obamovou inaugurací a se smíšenými výsledky zahájil řadu programů usilujících o oživení úvěrových trhů (facilita k financování obchodních cenných papírů pomáhá, avšak zbytek zakouší méně veselé začátky).
Nezávislost Fedu je rozhodující složkou jeho protiinflační věrohodnosti a klíčovou zkouškou pro Obamu bude podpora snahy Fedu stáhnout likviditu dřív, než se za několik let prosadí významné inflační tlaky.
Obamova vláda se také zřejmě chystá na regulaci derivátů a finančních ústavů považovaných za příliš velké na to, aby padly.
Amerika skutečně potřebuje zúčtovací ústav pro deriváty a mnohem vyšší procento obchodu s deriváty by nemělo probíhat dvojstranně v soukromí, nýbrž na burzách.
Každý ústav, který je příliš velký na to, aby zkrachoval, anebo by se takovým mohl záhy stát, musí mít dostatečný kapitál (narůstající s velikostí) a neustálý monitoring rizik v reálném čase, avšak je zapotřebí tato opatření zavést, aniž by to přehnaně plodilo mikromanagement.
Rozhodnutí Obamovy vlády upřednostnit při řízeném bankrotu Chrysleru odbory před zajištěnými držiteli dluhu bohužel riskuje zpřetrhání základního přediva úvěrových trhů.
Vysmívané „zatěžkávací prověrky“ bank ministra financí Timothyho Geithnera však dávaly smysl (třebaže se dalo namítat, že do nich nebyly zahrnuty dostatečně temné scénáře nebo že se s bankami přespříliš vyjednávalo atd.).
Stanovení rozsahu pravděpodobných ztrát je nezbytné pro rozhodnutí, zda bankám jejich nerozdělený zisk z nadále ziskového podnikání a schopnost získat soukromý kapitál umožní postupem času odbourávat toxická aktiva.
Pokud ne, budou nutná drakonická řešení.
Podporuji Geithnerův plán spolupráce se soukromými investory při řešení toxických aktiv bank, protože dokážou dělat lepší obchodní rozhodnutí než vládní úředníci.
Úvěry Fedu k odkupu toxických aktiv, s nízkým úrokem a bez postihu, ale prozatím tlačenici zájemců nevyvolaly.
Budou banky ochotné se s těmito aktivy rozloučit za dostatečně nízkou cenu, aby soukromé investice přilákaly?
A nevynutil by si takový postup rozsáhlejší odpisy, což by následně banky přimělo omezovat úvěry – a tedy poškozovat ekonomiku?
V oblasti mezinárodního obchodu se Obama zatím projevuje lépe, než se s obavami čekalo.
Během primárek proslul protekcionismem, když prohlásil, že jednostranně přepíše NAFTA.
Avšak třebaže si od zvolení udržuje mírnější tón, ani se nenamáhal požádat o spěšný úřad k podpoře obchodu, natož aby vdechl nový život světovým obchodním rozhovorům započatým v Dauhá.
Obama realizuje značnou část své agendy.
Čísla bohužel nesedí a explozivním růstem dluhu federální vlády a neefektivním detailním řízením ekonomiky ze strany vlády chystá dvě časované bomby.
Jeho požadavek obřích deficitů i poté, co se ekonomika vrátí do normálu, finanční prostředky z vládních výpomocí se vrátí a USA opustí Irák, je jednoduše nezodpovědný.
Americké hospodářství zřejmě začne znovu růst ještě letos a napřesrok, obzvlášť s přihlédnutím ke všem realizovaným měnovým a fiskálním stimulům (bez nich by byl růst zprvu slabší a poté mnohem silnější), ale půjde o ekonomiku jištěnou záchranným lanem vlády.
Bez odpovědi zůstávají zásadní otázky: jak daleko chce Obama zavést USA ve směru sociálního státu v evropském stylu, jak to má v úmyslu uhradit a jak rozsáhlá dlouhodobá ekonomická újma z toho vyplyne?
O bankách a sanacích
Finanční systém je složitá interakce věřitelů a dlužníků, kupujících a prodávajících, střadatelů a investorů.
Když funguje dobře, vyvažuje rizika s odměnami a novátorství s bezpečností.
Banky a další finanční společnosti si půjčují nakrátko – v posledních letech stále více na trhu s komerčními cennými papíry, nikoliv z vkladů – a samy půjčují nadlouho s vyššími úrokovými sazbami, čímž na sebe berou jak úvěrové riziko (spojené s platební neschopností), tak i riziko úrokové sazby.
Transakce s vypůjčenými penězi zvyšují výnosy, když je situace příznivá, ale zároveň jsou velmi riskantní, když se situace nevyvíjí dobře.
Není tedy překvapivé, že největší zkrachovalé finanční společnosti – Bear Stearns, Fannie Mae a Freddie Mac, AIG a Lehman Brothers – vykazovaly nejvyšší objem těchto transakcí, který 30krát až 40krát převyšoval jejich kapitál.
V letech 2002-2007 byly biliony dolarů rozpůjčovány na špatné i dobré hypotéky, půjčky na koupi automobilu, kreditní karty, komerční nemovitosti, akcie a další věci, přičemž dlužníci i věřitele (většinou) předpokládali, že v dohledné budoucnosti bude pokračovat silný hospodářský růst, vzestup cen nemovitostí i snadná dostupnost levných úvěrů.
Jakmile však hudba přestala hrát, hodnota aktiv se zřítila dolů.
Vzhledem ke složitosti sekuritizovaných úvěrových balíčků, které se prodávaly po celém světě – bilaterálně přes přepážku – jako kusy nejrůznějších tranší, neměl nikdo jistotu, kdo co vlastní nebo jakou to má cenu.
Tato obtížnost oceňování aktiv, která se dnes označují jako toxická, zůstává dodnes jádrem současných úvěrových potíží.
Nesmírně silná reakce centrálních bank a ministerstev financí napětí poněkud zmírnila.
Program komerčních cenných papírů Federálního rezervního systému Spojených států napomohl k opětovnému otevření trhu s komerčními cennými papíry (ačkoliv další programy Fedu již tak úspěšné nebyly).
Barometr stresu, který experti sledují nejpozorněji, totiž LIBOR-OIS (Overnight Indexed Swap) spread, se oproti stratosférické úrovni během krize podstatně snížil.
Některé vládní programy se redukují kvůli nedostatku poptávky.
Na trhu však zůstává jen málo nových sekuritizací a nabídek bankovních dluhů bez vládní podpory.
Původní myšlenka, podle níž měla americká vláda v rámci programu TARP (Program zmírnění dopadů problémových aktiv) odkoupit část toxických aktiv v objemu 700 miliard dolarů, ustoupila kapitálovým infuzím (a sanacím automobilek).
Nový veřejně-soukromý investiční program odkupu toxických aktiv, s nímž přišel ministr financí Timothy Geithner, má navzdory dotovanému financování bez postihů jen málo příjemců. Toxická aktiva tedy zůstávají v účetních rozvahách bank (a dalších institucí).
Mohou banky generovat dostatečné zisky po dostatečně dlouhou dobu, aby získaly čas k odepsání menších ztrát a pozdějšímu navýšení soukromého kapitálu, jakmile bude ekonomika silnější?
Anebo jsou ztráty tak velké – a hrozí jejich navýšení o další ztráty (například z komerčních nemovitostí) –, že je jejich postupné odbourávání nepravděpodobné, ne-li přímo nemožné?
Odhady ztrát z amerických půjček a cenných papírů se pohybují od necelého 1 bilionu do téměř 4 bilionů dolarů.
MMF je stanovila na 2,7 bilionu, ale stupeň nejistoty je enormní. Více než polovinu těchto ztrát drží banky a makléřské společnosti.
A analogický problém existuje také v západní Evropě (např. u půjček východní Evropě) a Asii.
V latinskoamerické dluhové krizi v 80. letech zabraly gradualismus, ziskovost a nakonec i Bradyho dluhopisy.
Složitá ekonomika však srazí hodnotu toxických aktiv a promění další aktiva v toxická.
Kvůli klesajícím cenám domů například kleslo jmění mnoha rodin do záporných čísel – jejich hypotéky byly vyšší než hodnota domu.
To vytváří podněty k vyhlášení osobního bankrotu, což zvyšuje počet propadlých hypoték a snižuje hodnotu cenných papírů krytých hypotékami v účetnictví finančních společností.
Pro případ nouze potřebují politici plán B, který bude modelován obdobně jako rychlé vyřešení krize kolem nesolventních úspor a půjček v USA na počátku 90. let v kombinaci s prodejem toxických aktiv ve velkých blocích (aby nabídkový proces nemařila takzvaná nežádoucí selekce).
Dějiny jsou poučné.
Z 500 miliard dolarů, které tehdy Amerika požadovala pro vládní agenturu Resolution Trust Corporation (a jež odpovídají 1,25 bilionu dnešních dolarů), se 400 miliard vrátilo z prodeje aktiv. To znamenalo čisté náklady ve výši 100 miliard dolarů, což byla pouhá desetina nejhorších soukromých prognóz pohybujících se kolem 1 bilionu dolarů.
Konečný účet za sanaci toxických hypoték a dalších aktiv bude mít pravděpodobně podobu vyššího procenta z vyšší částky, ale stále to bude mnohem méně, než činí nominální hodnota půjček, poněvadž aktiva, jimiž jsou tyto půjčky kryté, si v mnoha případech zachovají značnou hodnotu.
Kromě sanací a plánů na řešení toxických aktiv požadují vlády z celého světa po centrálních bankách, aby monitorovaly makroekonomické riziko a ohrožení celého finančního sektoru (místo aby se soustředily na jednotlivé firmy).
Administrativa Baracka Obamy by tím pověřila Fed, který v minulosti několikrát rozpoznal krizi pozdě.
Bank of England usiluje o podobné pravomoci.
Evropská unie chce zase zřídit Evropský výbor pro systémová rizika, který by tvořili guvernéři národních centrálních bank a předsedala by mu Evropská centrální banka.
Co budou tito centrální bankéři radit v otázkách makroekonomického rizika?
Budou požadovat úpravy velkých nerovnováh na běžném účtu?
Vyzývat ke snížení daní, výdajů a vládního dluhu, což jsou hlavní systémová rizika?
Kdyby to udělali, mohli by ohrozit nezávislost monetární politiky a zvýšit hrozbu budoucí inflace.
S finančními institucemi, které jsou pokládány za příliš velké, než aby mohly padnout, se nebude jednat snadno.
Současný systém, jenž umožňuje privatizaci zisků z vysoce riskantních transakcí na dluh, ale v případě nezdaru socializuje ztráty, se musí změnit, abychom se vyhnuli občasným finančním katastrofám.
Aby se vyvážily výhody vyplývající z jejich velikosti a socializované ztráty na úkor daňových poplatníků, měl by se od zmíněných firemních gigantů vyžadovat větší kapitál a jeho objem by se měl zvyšovat nepřímo úměrně k jejich velikosti.
Přeměnou určité části dluhu v podíl na majetku na základě předem stanovených podmínek pro situace ohrožující solventnost by se ochrana zvýšila o další vrstvu.
Kdyby se k tomu přidalo zvýšení laťky pro vládní sanace, pak by tyto silnější pobídky přiměly soukromé finanční instituce a investory, aby přijímali zodpovědnost dříve, než udeří katastrofa.
Asistované umírání – od „Měli bychom?“ ke „Kdo by měl?“
V minulosti bylo uspíšení smrti kterékoli osoby vždy zločinem, bez ohledu na okolnosti.
Postoje veřejnosti se však mění.
Být nápomocen osobě, která výslovně dala najevo přání zemřít, se čím dál větší měrou považuje za ospravedlnitelný čin, obzvlášť v kontextu nevyléčitelné a smrtelné nemoci.
V zemích prosycených duchem Západu jde o stálé zjištění průzkumů veřejného mínění.
Legislativní orgány jsou přesto při zvažování případných změn zákona obezřetné.
Explicitní legislativu do praxe dosud zavedlo pouze Nizozemsko, Belgie a americký stát Oregon.
Vážné politické diskuse o obdobných právních změnách se však vedou v mnoha dalších zemích, mimo jiné v Británii, Jižní Africe a Austrálii.
Jak vytrvale slábne opozice vůči zákonnému ošetření asistovaného umírání, na závažnosti získávají záležitosti praktické proveditelnosti.
Jistěže, je otázka, komu má být umožněno asistovaně zemřít.
Mělo by jít jen o smrtelně nemocné?
Měla by podmínky splňovat třeba raná stadia Alzheimerovy choroby?
Nebo dokonce jakákoli vážná a nevyléčitelná nemoc či postižení?
A co lidé, jež k touze po smrti vedou důvody, které se vůbec nevztahují k jejich zdravotnímu stavu?
Existuje další zásadní otázka, jíž se dosud nedostalo tolik pozornosti, kolik si zaslouží: kdo by měl za asistenci vlastně zodpovídat?
V diskusích veřejnosti se často vyskytuje předpoklad, že jde o úkol pro lékařskou odbornou obec.
Občas se objevují konkrétní odkazy na nizozemskou praxi, která lékařům povoluje ukončit život pacienta, pokud ten o to výslovně požádá a pokud jsou splněny určité předpoklady pro řádné provedení.
Asistence v umírání ze strany nelékařů zůstává nelegální.
V takto polékařštěném rámci je morálně a právně téměř nepodstatné, kdo nakonec smrtící látku aplikuje: jestliže se lékař činu tak úzce účastní, neexistuje důvod, proč by neměl smrtící látku podat sám.
Přestože Belgie nedávno následovala ve stopách nizozemského způsobu regulace dobrovolné aktivní eutanázie v přísně lékařském rámci, je to právě tento druh regulací, který se čím dál častěji zpochybňuje.
Lékaři poukazují na to, že ač jsou si vědomi, že narůstající většina populace chce mít tuto službu k dispozici, uspíšit záměrně smrt se z podstaty věci neslučuje se základními cíli medicíny.
V tomto ohledu je zajímavou právní normou oregonský Zákon o důstojné smrti (Death with Dignity Act).
Samozřejmě, každý předpis v této oblasti vyžaduje určitou angažovanost lékaře, ale oregonská norma chápe fundamentální dilema, jemuž čelí lékaři, kteří se setkají s žádostí pacienta o smrt, a snaží se jejich úlohu omezit na minimum.
Oregonští lékaři smějí na žádost nevyléčitelně a smrtelně nemocného pacienta vydat předpis na smrtící látku, za předpokladu, že mohou potvrdit jak neblahou prognózu, tak pacientovy rozhodovací schopnosti a pacienta informovali o všech dosažitelných alternativách, jako je pobyt v hospicu nebo možnosti řízení bolesti.
Od lékařů se nežádá, aby byli při sebevraždě přítomni, a není jim povoleno smrtící látku aplikovat.
Pacienti v Oregonu se o tom, kdy a kde a zda vůbec chtějí zemřít, rozhodují nezávisle na lékaři.
Většiny případů se konzultačně účastní sdružení prosazující právo na smrt, nelékařská nevládní organizace Compassion in Dying.
Průzkum pohnutek lidí, kteří legálně uspíšili svou smrt podle oregonského Zákona o důstojné smrti, odhaluje zajímavý fakt, že nejvážnější obavou ve většině případů nebyl strach z bolesti ani z jiných symptomů způsobujících utrpení.
Namísto toho se jako hlavní důvody ukázaly osobní nezávislost, udržení kontroly a snaha nestát se přítěží rodiny, přátel či ošetřovatelů.
Nedávné události v Nizozemsku také ukázaly, že eutanázie se diskutuje spíš v kontextu autonomie, kontroly a racionální volby než nekontrolovatelných zdravotních symptomů.
V takových případech rozhodnutí vzniká především na základě osobních a sociálních ohledů, nikoli lékařských úvah.
Vzhledem k tomu, že tento rámec dalece přesahuje všechny zdravotnické kvalifikace, není překvapením, že žádné lékařské sdružení nikde na světě dosud nizozemskou normu nepřivítalo.
Přestože se Holandská lékařská asociace nepostavila proti úloze, již jejich profese hraje v průběhu eutanázie, současné důkazy naznačují přetrvávající neochotu nizozemských lékařů ohlašovat úřadům případy asistence v umírání a návrat k praktikám, které jsou bližší medicínskému kontextu, jako je podávání smrtelné dávky sedativ.
Všude na světě tedy existuje obrovské napětí mezi tím, jak na možnou smlouvu v oblasti asistovaného umírání nahlíží veřejnost a jak lékaři.
Současné dění bychom mohli popsat jako boj o moc ohledně toho, kdo má být zodpovědný za službu, jejíž dostupnost sice žádá víc a víc lidí, ale u níž žádné profesionální znalosti nemohou zcela zaručit správné rozhodnutí.
Zároveň platí, že každé špatné rozhodnutí má dalekosáhlé a nevratné následky.
Bylo už řečeno, že asistované umírání je klíčové pro diskusi o tom, co znamená dobré zdraví; jde také o ústřední bod vztahu mezi lékařskou obcí a společností jako celkem.
Evropa znamená fair play
S pokračujícím trýznivým bojem Ukrajiny za demokracii se Evropané táží, zda politika principů může kdy zastínit politiku moci.
Je naivní věřit, že svět je víc než jen myšlení s nulovým součtem?
Může Evropa prosazovat v mezinárodních záležitostech fair play, nebo musí přijmout novou hru velmocenské rivality jako nevyhnutelnou a vrhnout se do bitky?
Mnozí Evropané se považují za zastánce globální hry fair play.
Náhled Evropy na její bezúhonnost však ne vždy sdílí její okolí.
Jedním příkladem je Rusko, jež je vůči záměrům EU skeptické, naposledy ohledně Ukrajiny.
To by nás nemělo překvapovat.
EU se rozrostla ze šesti na 25 členů a Bulharsko, Rumunsko, Chorvatsko a Turecko čekají na svou příležitost.
Rusko chce vědět, kde se Unie zastaví.
Má v plánu pohltit Ukrajinu, Bělorusko a Kavkaz?
Většina členských zemí EU tyto otázky považuje za otevřená témata, která jen stěží budou uzavřena v brzké době.
Kreml však v takové mlhavosti vidí kouřovou clonu zakrývající skutečné záměry Unie, přestože nedávný summit EU-Rusko byl příležitostí atmosféru projasnit.
Když dnes EU uzavírá dohody s nečlenskými zeměmi, zařazuje do smluv rozličné přísné požadavky v oblastech, jako jsou lidská práva, nešíření jaderných zbraní, možnost návratu migrantů a terorismus.
Zemím, na něž se požadavky vztahují, se tyto podmínky mohou jevit jako jemná forma mocenské politiky, jíž se Evropa snaží vnutit světu své hodnoty.
Pro EU skutečně jsou některé záležitosti mimo diskusi, neboť tvoří pilíře evropského modelu, o nějž se snažíme se světem podělit.
Tyto záležitosti zahrnují demokracii a právní řád, respekt k lidským právům a životnímu prostředí, nešíření zbraní hromadného ničení a tažení proti terorismu.
Žádná země nemůže od Unie očekávat hospodářské ani jiné výhody, nesplňuje-li její politické standardy.
Jsou však tyto standardy skutečně vnucovanými principy?
Zdá se, že zásady fair play jsou mimo Evropu přijímány v čím dál větší míře.
Vezměme za příklad Afriku, kde se vůdčí role při řešení konfliktů na kontinentu ujímá Africká unie a je čím dál odhodlanější intervenovat, aby zastavila agresi a zajistila fair play pro africké menšiny.
Ačkoliv praktické výsledky v Africe zatím nejsou z pohledu cizince nijak ohromující, změna přístupu je nepochybná.
Aniž by se EU snažila v Africe rozehrát „velmocenskou hru“, může podpořit vlastní úsilí Afričanů a umožnit jim těžit ze zkušeností Unie.
Evropská víra ve fair play pro všechny odráží její vlastní zájem, tedy alespoň v některých ohledech, protože světová rovnováha moci se mění.
Uvažme vzestup Číny a Indie.
Investiční banka Goldman Sachs předpovídá, že Čína dolarovou velikostí svého hospodářství předežene Británii a Německo do roku 2007.
Indie předstihne Francii do roku 2020 a Německo do roku 2023.
Jak asijské ekonomiky pádí vpřed, tamní politické ambice je následují.
Asie chce převzít větší odpovědnost za dění ve světě a je v evropském zájmu, aby tak učinila, pokud bude také dodržovat pravidla fair play.
Smysl pro fair play je významný také uvnitř Unie.
Čím víc se EU rozrůstá, tím silněji je zapotřebí koordinovaných a koherentních politik a tím těžší je sjednotit všechny členy kolem společného stanoviska.
Nazvěme to „paradoxem rozšíření“.
Tři největší členské státy – Británie, Francie a Německo – mají sklon reagovat na tento paradox prosazováním užší trojstranné spolupráce.
Samozřejmě, není nic špatného, když skupiny členů v předvoji rázně postupují vpřed – nedávná diplomatická iniciativa ohledně íránského jaderného programu je toho dobrým příkladem.
Od každého členského státu lze ostatně očekávat, že se v dohledné budoucnosti bude držet svého práva prosazovat samostatnou zahraniční politiku.
Unie a drak
Tento měsíc si Čína a Evropská unie připomínají 30. výročí oficiálních vztahů.
Během této doby došlo k dramatickým změnám jak uvnitř Číny, tak v povaze těchto vztahů.
Jak se však vzájemné vazby budou vyvíjet v příštích třiceti letech?
Budou Čína a EU soupeři nebo partneři?
Před Čínou i před EU stojí mnoho výzev.
První jsou výzvy hospodářské.
Čínský rozvoj byl v posledních letech velkolepý.
Avšak prudký růst vždy vyvolává neklid a Čína jej bude muset omezovat a zvládat.
Jak se integruje do světového hospodářství, bude muset usilovat o udržení růstu a zároveň o ochranu životního prostředí a vykořeňování chudoby a nerovnosti.
Jedná se o znepokojivě náročné úkoly a Čína se s nimi nemůže vypořádat sama.
Vskutku, udržitelný rozvoj je výzvou jak pro Čínu, tak pro Evropu.
Ostatně, zdaleka nejdůležitějším činitelem, který rozhodne, zda naši potomci a jejich potomci povedou bezpečné, zdravé a plodné životy, je to, zda světové přírodní ekosystémy přežijí tlaky, jež na ně vyvíjí moderní civilizace.
Nedávná zpráva OSN varovala, že už jsme vstoupili do nebezpečného pásma.
Bezpočtu suchozemských i mořských ekosystémů hrozí, že budou navždy zničeny, přičemž důsledky lze jen těžko předvídat.
Jednou stinnou stránkou rychlého růstu Číny je její vzrůstající poptávka po energiích a přibývající emise CO2, jež ji doprovázejí.
Čína se rychle mění v jednoho z celosvětově největších dovozců ropy a plynu.
Světový energetický výhled na rok 2004 vydaný Mezinárodní agenturou pro energii předpovídá, že od současnosti do roku 2030 vzroste globální poptávka po energiích zhruba o 60%, přičemž Čína a Indie budou tvořit téměř dvě třetiny tohoto nárůstu.
Abychom uspokojili globální energetické nároky, bude zapotřebí ohromných investic, v hodnotě biliónů eur.
Tatáž zpráva varuje, že pokud nezměníme své zvyky, celosvětové emise CO2 porostou exponenciálně.
Nezbytná je tudíž nová etapa mezinárodní environmentální spolupráce, k níž Čína aktivně přispěje.
Samozřejmě, Čína má nesporné právo – jako každá jiná země – usilovat o získání energií, nerostů a dalších zdrojů, které potřebuje.
Nedostatek spolupráce by však mohl vyústit ve zbytečně vysoké ceny ropy a plynu a možná i zapříčinit prohru v boji proti změně klimatu.
To znamená, že Čína se musí ke změně klimatu a racionálnímu využívání energií stavět jako k prioritám svých národních politik.
Mimo ekonomiku musí Čína ostatní přesvědčit, že její obrození nenaplní svět bázní a chvěním.
Při tvorbě svých politik proto Čína musí myslet na to, aby tyto politiky prodala světovému obecenstvu.
Většina Evropanů věří, že Čína chce být tvůrcem – nikoliv vyzývatelem – vyváženého světového řádu, silné Organizace spojených národů a efektivního multilaterálního systému.
V globální vesnici ale mohou příliš snadno vznikat mylné postřehy – a mohou natropit mnoho škod.
Významná úloha Číny ve vztahu k jaderným ambicím Severní Koreje je dobrým příkladem projevu zodpovědnosti za mezinárodní bezpečnost a stabilitu.
Mezinárodní společenství na Čínu spoléhá, že se své role zhostí s elánem.
V případě potřeby bude muset svůj vliv uplatnit ještě rozhodněji, aby Pchjongjang přivedla zpět k jednacímu stolu.
Je zřejmé, že řešení musí být v souladu s čínskými návrhy a zájmy: Korejský poloostrov bez jaderných zbraní, což má podporu EU.
Příležitosti pro konstruktivní roli Číny existují i jinde.
Vzhledem k tomu, že uzavřela desetiletou energetickou smlouvu s Íránem, Čína je v postavení, kdy může podpořit úsilí EU o zabránění šíření atomových zbraní, tak jako Unie podporuje čínské snahy ohledně Severní Koreje.
To se netýká pouze Íránu, ale i hrozby závodů v jaderném zbrojení napříč celým Středním východem.
Čínským zájmům poslouží Střední východ charakterizovaný regionální spoluprací.
Spoléháme na trvalou čínskou podporu evropským a americkým snahám v tom, že se ubezpečí, že íránský nukleární program zůstane omezen na ryze civilní účely.
Evropa a celý svět sledují také nakládání Číny s domácími lidskoprávními záležitostmi.
EU uvítala loňské vložení následující doložky do čínské ústavy: „Vláda respektuje a chrání lidská práva obyvatel.“ Rozhodující jsou však činy.
Na summitu EU-Čína jsme diskutovali o plánech čínské vlády na ratifikaci Mezinárodního paktu o občanských a politických právech.
Jedním tématem, jemuž by se Čína měla věnovat, je svoboda vyznání.
Povinnost registrace náboženských obcí předem je diskriminační.
Ratifikace Mezinárodního paktu o občanských a politických právech – a následné změny čínských zákonů a praxe – by napomohla zajištění sociální a politické stability v Číně, prohloubení dialogu mezi Čínou a EU a posílení čínské morální autority.
Je na čase nahradit starou smlouvu o spolupráci mezi Unií a Čínou, která pochází z roku 1985.
Náš vztah se vyvinul z vazby převážně ekonomické ve vazbu, která zahrnuje boj proti terorismu, pirátství a organizovanému zločinu a mnohé další záležitosti.
Potřebujeme podrobný dialog – zahrnující soukromý sektor, který se rozvoje Číny tak úzce účastní – ohledně energií, udržitelného rozvoje a životního prostředí.
Musíme na environmentální problémy a nedostatek energií pohlížet pravdivě: jako na hrozbu pro lidstvo jako celek.
Čína při jednáních nesporně v EU najde neústupného partnera.
EU si klade různé podmínky pro spolupráci s ostatními státy.
Některé záležitosti jsou mimo diskusi, neboť tvoří pilíře evropského modelu, o nějž se snažíme se světem podělit.
Mezi ty patří demokracie a právní řád, respekt k lidským právům a životnímu prostředí, nešíření zbraní hromadného ničení ani prostředků jejich přenosu a tažení proti terorismu.
Politické standardy EU jsou vysoké, avšak plody spolupráce jsou sladké.
Vypořádáme-li se společně s problémy, jež sdílíme, může Čína a Evropa napomoci proměně jedenadvacátého století ve věk naděje.
Putin se líbí všem a ve všem
MOSKVA: Prezidentská kampaň v Rusku byla nudná.
Kéž bych mohl napsat, že byla nezajímavá, protože jsme nyní normální demokratická země, kde politika je pozemská a nestojí mezi životem a smrtí.
Rusko je ale stále jiné a proto volby, které svou naprostou předvídatelností připomněly volby z dob Sovětského Svazu, nejsou vítaným úkazem.
Zásadní otázky zůstávají nevyjasněny; do nesnadných rozhodnutí se nikomu nechce.
Potřebujeme větší informovanost a jednotu názorů, a ty naše demokratické volby nenabídly.
Voliči byli natolik otrávení, že se až pochybovalo, zda se z nich k volebním urnám dostaví aspoň oněch 51 procent, bez kterých by volby musely být prohlášeny za neplatné.
Pokud by nepřišli, mohly být volby přinejmenším zajímavé.
Zahraničí pochopitelně ostře sledovalo celou naši takzvanou kampaň, nejspíš asi proto, že ruská demokracie pořád ještě voní novotou.
Putin vyhrál na celé čáře, jak se už několik měsíců předvídalo.
Už tedy není pouhým „úřadujícím“ prezidentem, panuje nyní plným právem.
Jaký ale bude jeho mandát?
To nikdo neví jistě.
Hrubé náznaky směru jeho prezidentování možná nalezneme při zevrubnějším zkoumání strmé dráhy Putinovy hvězdy vzhůru.
Putin znamená změnu; změnu sice v zárodku, ale přesto změnu.
A to hlavně pro Rusy, kteří byli již dlouhou dobu znechuceni Borisem Jelcinem.
Z Jelcina, miláčka davů, idolu žen a intelektuálů se na stará kolena stal politováníhodný dědek.
Lidé měli dost jeho „nepředvídatelností“, neschopnosti ovládat se na veřejnosti či neochoty přimět tu svou úplatnou kremelskou partu k rozumu, když už ne k poctivosti.
Lidé Jelcina vinili za to, že z Ruska udělal celosvětový terč posměchu, a měli až po krk jeho planých slibů.
Jelcin je vlastně tragickou postavou našich dějin.
Přijal odpovědnosti nad rámec svých sil.
Nelze mu sice upřít, že ochránil svobody, které přinesl Gorbačov: svobodu volby, slova, tisku, svobodu svědomí, nepovedlo se mu však nastolit skutečnou, udržitelnou svobodu, svobodu žít v odpovědném, bezpečném a stabilním státě.
Za takových podmínek by byl jakýkoli prezidentský kandidát z Jelcinova okolí okamžitě předurčen k záhubě.
Jenomže Putin se svou nemoskevskou a nekremelskou minulostí měl šanci svého nadřízeného a ochránce přemoci.
Nebyl vnímán jako jedna z ošoupaných a tolikrát rozdaných a promíchaných politických karet Kremlu.
Veřejnost jej neměla za jednoho z Jelcinovy „rodiny“ věrných poradců, obhájců a pomocníků.
Mládí, energie, schopnost promlouvat jazykem, jemuž lidé rozumějí – to jsou, zdá se, jasné známky změn, které Putin slibuje.
Mnohem důležitější ale je, že nový prezident se líbí všem a ve všem.
Má jej ráda ruská inteligence, protože pravidelně navštěvuje činohru, operu i balet.
Ekonomové jásají, protože chápe volný trh.
Rádi jsou také právníci, neboť slibuje „diktaturu zákona“.
Podporují ho politikové napříč celým politickým spektrem, protože jeho politický program přemosťuje komunismus i liberalismus.
A nelze zapomenout, že v Putinovi má svého muže armáda i KGB.
Čečensko také slibuje změny.
Přestože se mnozí domnívají, že druhá válka v Čečensku byla pouhým spiknutím vyvolaným s ohledem na prezidentské volby, byli to právě Čečenci, kteří svou invazí do Dagestánu loni v srpnu dali Putinovi sjednocující motiv a téma kampaně.
Putin, odjakživa oportunista, se chytil nálady v zemi a vsadil její budoucnost.
Za základ své politiky si vybral „jednotu Ruska“ a „hrozbu rozdrobení země“ a vzal tak na sebe „šlechetný úkol zatočit se všemi separatisty“.
Jako se během americké občanské války sjednotily severní státy kolem Abrahama Lincolna, tak dnes většina Rusů nelíčeně stojí za Putinem, neboť on neváhal bojovat za „celistvost Ruska“.
Toto rozhodnutí úspěšně zahrálo na strunu krvácející národní hrdosti: bylo totiž důkazem, že Rusko je stále schopno jednat ve svém vlastním zájmu a činit komplexní rozhodnutí nehledě na to, co našeptává Západ.
Znovudobytí Čečenska sice koncentrovalo Putinovu energii jedním směrem, on ale věděl, že skutečnou výhrou je celé Rusko, a tu si nehodlal vzít.
Slib posílení státu a nastolení disciplíny a pořádku tak, jak předvedl v čečenské válce měl ozřejmit jeho snahu stát se prezidentem. „Diktatura zákona“, jediná diktatura, kterou Rusko za celou dobu své existence nepoznalo, je těžištěm jeho volebního programu a pravým zdrojem jeho síly a oblíbenosti.
Rusové mají v oblibě silné vůdce a všichni (především Západ) trvají na tom, že Rusko potřebuje solidní právní řád.
Putin je zřejmě jeden z mála vůdců, kteří svou popularitu založili na slibu tvrdé ruky.
Avšak navzdory představě o tvrdém chlapíkovi z KGB Putin ví, jak národ něčím šikovně potěšit.
Jeho nejúžasnější schopností je umět říci to, co chtějí v dané chvíli všichni slyšet.
Putin tak trochu připomíná kouzelné zrcadlo.
Každý, kdo se do něj podívá, uvidí sebe.
V předvolební kampani je to neocenitelná vlastnost, protože Putina sbližuje se všemi, s těmi, kdo hledí kupředu i těmi, kdo hledí zpět, s liberálními demokraty i neliberálními konzervativci, s nacionalisty, vlastenci, komunisty i nezávislými, s federalisty i konfederalisty.
Všechny tyhle šaty nosí Putin dobře.
Jenomže líbit se všem a ve všem může úspěšně fungovat jen ve volební kampani.
Ve vládě může být všechno jinak.
Má-li být Putin úspěšný, musí se jeho funkce opírat o více než jen o popularitu.
Takže co Putin Rusku předloží?
To zatím zůstává tajemstvím, protože z nudné kampaně nám zbyly jen hádanky – pravý opak skutečné demokracie.
Kampaně by měly provokovat, vzrušovat, ukazovat cestu, zatímco vládnutí je o suchopárné dřině, o podrobně rozpracovaných politických strategiích a o úsilí vybudovat dostatečnou podporu opatřením nezbytným pro růst blahobytu a svobody.
To, že se někdo někomu líbí, není zárukou trvalého úspěchu; umět odporovat je totiž stejně důležité.
Proto chce-li Putin dosáhnout nějakého výsledku, musí se přestat líbit všem a začít doopravdy vládnout.
Ohavné dluhy v Africe
Jednou z průvodních okolností americko-britské okupace Iráku je, že zažehla veřejnou debatu o temném tajemství mezinárodních financí: dluzích, jenž na sebe berou ohavné režimy.
Zatímco noví iráčtí vládci debatují, jak naložit s miliardami dolarů zahraničních dluhů, které zdědili po režimu Saddáma Husajna, volají různé hlasy - od dobročinné organizace Oxfam-International po autoritu americké obrany Richarda Perla - po neuznání dluhů na tom základě, že smlouvy, podle nichž je dnes Irák dlužníkem, byly uzavřeny na podporu zkorumpovaného a represivního režimu.
Irák není jedinou zemí zatíženou takovými dluhy.
V subsaharské Africe mnozí z nejchudších obyvatel světa zápasí s ochromujícím odkazem marnotratného úvěrování zkorumpovaných a tyranských vládců.
Během 32 let existence své diktatury nashromáždil bývalý konžský prezident Joseph Mobutu osobní jmění odhadované na 4 miliardy dolarů, zatímco jeho vláda za sebou zanechala zahraniční dluh ve výši 12 miliard dolarů.
V zásadě stejné to bylo v Angole, kde loni vyšetřování MMF odhalilo, že za posledních pět let se z angolské pokladny ztratily 4 miliardy dolarů.
Došlo k tomu, když si angolská vláda v tomto období půjčila obdobnou částku od soukromých bank a do zástavy dala budoucí ropné příjmy.
Většina nečestně získaného afrického bohatství je dnes ukryta v zahraničí.
Ve studii třiceti subsaharských afrických zemí odhadujeme, že úhrnný únik kapitálu v období mezi roky 1970 a 1996 dosáhl 187 miliard dolarů.
Započteme-li připisované zisky z úroků, objem afrického úniku kapitálu činí 274 miliard dolarů - jde o obnos rovnající se 145% dluhů, jež tyto země mají splatit.
Řečeno jinak, subsaharská Afrika je čistým věřitelem ostatního světa: její zahraniční aktiva převyšují její zahraniční dluhy.
Rozdíl je v tom, že aktiva jsou soukromá a dluhy veřejné.
Statistická analýza prozrazuje, že zhruba 80 centů z každého dolaru půjčeného africkým zemím, unikne zpět ještě v tomtéž roce.
Úvěrování ze zahraničí a únik kapitálu spojovalo finanční pouto, neboť finanční prostředky vypůjčené jménem vlády uchvacovaly politicky spřízněné osoby a převáděly je za oceán jako svůj osobní majetek.
Navíc každý dolar, který přibyl k celkovému státnímu dluhu, s sebou v pozdějších letech přinesl roční nárůst úniku kapitálu o 3 až 4 centy, z čehož plyne, že únik kapitálu byl zčásti reakcí na zhoršující se ekonomické prostředí související s rostoucími dluhovými břemeny.
Za posledních deset let subsaharská Afrika zaznamenala ,,čistý transfer" (nové půjčky minus splátky úroků předchozích dluhů) záporných 11 miliard dolarů.
To znamená, že z Afriky k věřitelům odteklo více peněz, než se vrátilo v podobě nových úvěrů.
Země v této oblasti vynakládají více prostředků na splácení úroků z dluhů než na zdravotnictví.
Navzdory takovému finančnímu krvácení dluhové břemeno neustále roste.
Po ruce ale máme nápravný prostředek.
Doktrína ,,ohavného dluhu" pochází z konce 19. století, kdy vláda USA neuznala kubánské zahraniční dluhy poté, co ostrov ovládla ve španělsko-americké válce. Americké úřady argumentovaly tím, že dluh nevznikl ve prospěch kubánského lidu, ani s jeho souhlasem a že zahraniční dluhy pomáhaly financovat jeho útisk.
Obdobnou logiku můžeme dnes využít nejen s ohledem na Irák, ale i Afriku.
Řádně fungující finanční trhy vyžadují, aby věřitelé nesli následky neopatrného úvěrování.
Představa, že by se věřitelům měly peníze vrátit vždy a bez ohledu na to, kolik a komu půjčují, je neobhajitelná.
Logika zdravého bankovnictví nám říká, že by současné a budoucí africké vlády měly přijmout odpovědnost pouze za ty části veřejných dluhů, jež vznikly jako finanční podpora domácích investic s dobrým úmyslem či veřejné spotřeby.
Odvolají-li se na doktrínu ohavného dluhu, mohly by výběrově odmítnout tu část dluhu, u níž nebude možné doložit takové využití.
Tato politika s sebou přináší dvě praktické obtíže.
Zaprvé nebude lehké určit, kdo by měl nést důkazní břemeno při určování toho, které dluhy jsou ,,ohavné".
Uvážíme-li důkazy o masových únicích kapitálu poháněných zahraničními úvěry, africké vlády mají právo trvat na tom, aby bylo zodpovědností věřitelů prokázat, že jejich půjčky byly využity pro bona fide účely.
Nebude-li možné osud peněz dohledat, bude se muset uzavřít, že se přesunuly do soukromých kapes.
Druhým problémem je, že věřitelé by mohli odepřít nové půjčky vládám, které budou mít tu drzost neuznat ohavné dluhy.
Dnes ovšem finanční toky směřují z Afriky k věřitelům, nikoliv naopak.
Z krátkodobého pohledu ušetří africké země, když tento odliv zastaví.
V dlouhodobém horizontu selektivní odmítnutí dluhů přinese prospěch jak příjemcům úvěrů, tak věřitelům, neboť prosadí odpovědnější praxi úvěrování.
Jestliže okupace Iráku bude stimulem k řešení náročných právnických úkolů, které osvobodí Afriku od břemene ohavných dluhů, pak bude mít irácká válka zásluhu na odstranění alespoň jedné zbraně hromadného ničení.
Irácká potěmkinovská vláda
V krátkodobém výhledu existují dobré důvody věřit, že ti nejmocnější mezi třemi hlavními iráckými skupinami tak učiní.
Může však jakákoliv podobná vláda spravovat zemi jako celek?
Odpověď na tuto otázku zřejmě zní záporně, což je také důvod, proč bude Irák od nynějška za rok pravděpodobně mnohem méně stabilní.
Jakmile se zformuje nová irácká vláda, bude v bezprostředním budoucnu přinejmenším jevit zdání životaschopnosti.
Šíité mají zájem centrální vládu podporovat, protože se domnívají, že zastupitelská demokracie jim díky jejich demografické váze (tvoří 60% irácké populace) zaručí právo vládnout a ochrání je před sunnitskými požadavky a útoky.
Rovněž sunnité vládu alespoň zpočátku podpoří, poněvadž představuje jejich jedinou příležitost získat to, co pokládají za svůj podíl na moci, zdrojích a příjmech.
Kurdové pak toto uspořádání přijmou, protože se domnívají, že jim nová ústava zaručuje právo na kontrolu většiny ropného bohatství ležícího pod jejich územím a protože nechtějí nést vinu, pokud by Bagdád upadl do chaosu.
Existuje i další důvod, proč šíité, sunnité a Kurdové neučiní nic, čím by okamžitě podkopali federální autoritu: centrální vláda v Bagdádu nebude mít právní ani ekonomické nástroje na to, aby ohrozila jejich lokální moc.
V podstatě je to tak, že zatímco všechny irácké frakce mají silný zájem na podpoře ústřední vlády, která působí plně funkčním dojmem, ve skutečnosti budou pravomoci této vlády omezeny.
V dlouhodobém výhledu však budou tato omezení federální autority tlačit Irák směrem k sektářským tahanicím o moc a příjmy.
Článek 11 nové ústavy deklaruje, že „vše, co není uvedeno jako výlučná pravomoc federálních orgánů, spadá do pravomoci regionů“.
Tato formulace téměř staví centrální vládu a regiony proti sobě v boji o politickou nadvládu.
Podle současného zákona se vojáci navíc nebudou zodpovídat vládě v Bagdádu, nýbrž představitelům regionální moci, a irácká ústava zaručuje místním vládám rovněž právo na příjmy z nových ropných polí nacházejících se na jejich území.
A třebaže má právo na příjmy z již existujících polí ústřední vláda, neexistuje žádný zákon, který by bránil místním představitelům modernizovat stará naleziště a vydávat je za nová.
Dopady tohoto stavu jsou téměř nedozírné.
Ropa v současnosti představuje zhruba 98% iráckých exportních příjmů.
Je životodárnou tekutinou irácké ekonomiky a zdrojem financí, které bude centrální vláda potřebovat na vybudování trvalých institucí.
A přestože toky mezinárodní finanční pomoci jsou i nadále značné, peníze na obnovu ze zahraničí začnou po ustavení irácké ústřední vlády vysychat.
Sečteno a podtrženo bude centrální vláda postrádat autoritu i prostředky, aby mohla v Iráku vládnout.
Vzhledem k faktu, že násilnosti mezi šíity a sunnity již dnes sílí, se irácké vládě nemusí podařit dlouhodobě udržet byť i jen zdání efektivity.
Kurdové jsou navíc jako onen příslovečný pes, který neštěká.
Těší se relativní hospodářské prosperitě a jejich politické instituce jsou stále schopnější a účinnější.
Zatím tedy nemají důvod zpěčovat se dosavadnímu stavu.
Tato stabilita však bude v roce 2006 čelit novým problémům.
Listopadové volby do provincií donutí kurdské politické soupeře nabídnout protichůdné programy a někteří kandidáti budou usilovat o volební výhodu prostřednictvím populistických výzev k nezávislosti.
Chladnější hlavy se současně pokusí o odklad potenciálně rozvratného referenda o konečném statusu ropného města Kirkúk, jež se má uskutečnit v roce 2007.
Třenice vyvolané volební politikou pravděpodobně rozdmýchají také nevraživost uvnitř šíitské a sunnitské komunity.
Existuje obrovské nebezpečí, že sektářská politika nového Iráku přinese prospěch těm, kdo svým voličům naslibují nejvíce – na úkor centrální vlády a ostatních frakcí v zemi.
Rovněž debaty o možných ústavních dodatcích, které by měly upokojit rozezlené sunnity a vylámat zuby povstání, pravděpodobně vyvolají mezi jednotlivými frakcemi zášť.
Ještě znepokojivější je, že jakmile šíité, sunnité nebo i Kurdové usoudí, že jim zvolení představitelé nezajišťují slíbené požitky a ochranu, pravděpodobně budou své individuální zájmy hájit mimo rámec politiky.
Někteří šíité se mohou upnout na ozbrojené předáky, sunnité na povstalce a Kurdové na vůdce požadující nezávislost.
V tom okamžiku bude zpochybněna budoucnost samotného nezávislého Iráku.
Jakékoliv separatistické kroky ze strany kurdských předáků by vtáhly do irácké politiky Turecko.
Ochrana, kterou americké jednotky nabízejí iráckým činitelům, bude navíc s postupným stahováním vojsk slábnout a se zaplněním bezpečnostního vakua si pospíší Írán.
Stručně řečeno se irácká vláda může po většinu roku 2006 jevit jako efektivní, ale bude se muset snažit vyhovět protichůdným zájmům ostře rozdělených voličských skupin.
Slabost centrální vlády, pokračující násilnosti povstalců, rostoucí íránský vliv v Bagdádu i u šíitských představitelů moci na jihu země a přirozený postup sektářské politiky naznačují, že nový Irák bude ke konci tohoto roku o poznání méně stabilním.
Amerika, která může říkat ne
Někteří pozorovatelé tyto události uvádějí jako důkaz propadu mezinárodního vlivu Ameriky.
Za povšimnutí ale stojí významnější fakt: kromě relativně drobných částek nabídnutých Kyrgyzům doposud Rusko ani Čína mnoho pomoci neposkytly.
Četní pozorovatelé, ponoření do rozsáhlých debat o „postamerickém světě“, poukazují na odklon od mezinárodního řádu, jemuž dominují USA, k multipolárnímu systému, kde o globální postavení lídra v řadě společných úkolů a rizik soupeří země jako Čína, Rusko a několik dalších.
Čínský prezident Chu Ťin-tchao před více než pěti lety prohlásil, že „směřování k multipolálnímu světu je nezvratné a převládající“.
Když si loni Vladimír Putin na konferenci v Mnichově postěžoval, že unilateralismus USA rozdmýchal po celém světě konflikty, dotčený senátor John McCain odpověděl, že „v dnešním multipolálním světě“ není konfrontace nutná.
Když loni v září Putin přivítal v Rusku venezuelského prezidenta Huga Cháveze, poznamenal: „Latinská Amerika se stává zřetelným článkem v řetězu vznikajícího multipolálního světa.“ Chávez souhlasil: „Multipolární svět se stává skutečností.“
Všichni se mýlí.
Převaha USA je sice zřetelně na ústupu, ale multipolární řád znamená, že několik formujících se velmocí zastává vzájemně si konkurující názory na to, jak se má řídit svět, a že jsou připraveny jednat s cílem svou globální agendu prosazovat.
Tak tomu ale není.
Namísto toho sledujeme zrod nepolárního světa, v němž přední americké rivaly nadále příliš zaměstnávají problémy na domácí scéně a v nejbližším sousedství, takže na sebe nedokážou brát nejtěžší mezinárodní břemena.
Žádná z nastupujících velmocí ani nezačala využívat svého narůstajícího politického a ekonomického vlivu – ani se neujímá úkolů, které si už Washington nemůže dovolit plnit.
Začněme Ruskem.
Navzdory sílícím vazbám s Venezuelou a snahám koordinovat energetickou politiku se severoafrickými zeměmi obdařenými zemním plynem Kreml nemá ctižádost znovu si v sovětském stylu budovat vliv v Latinské Americe, Africe ani v jihovýchodní Asii.
Rovněž nemá sovětskou ideologickou přitažlivost.
Ruské lídry spíš zaměstnává ochrana ruských trhů, bank a firem před nejhoršími účinky celosvětové finanční krize, upevňování státní kontroly nad sektory domácí ekonomiky a rozšiřování zahraničněpolitického působení napříč bývalým sovětským územím.
Nezbytnost ukojit hlad po ropě a dalších komoditách z dovozu přiměla Čínu k mezinárodní přítomnosti.
Její vliv je ale spíš obchodní než politický.
Čínští lídři musí věnovat pozornost ohromující škále naléhavých domácích problémů: úsilí o odvrácení ekonomického zpomalení, které by mohlo vyhnat miliony lidí z práce do ulic, dopadům pozemkové reformy na venkově a snahám o řešení obrovských potíží v oblasti životního prostředí a veřejného zdraví.
Indie se musí prosazovat v prodlužujícím se stínu Číny.
Vládnoucí Kongresová strana s ohledem na volby, které proběhnou napřesrok, vynakládá vládní čas i peníze na dotace spotřebitelů, nárůsty platů státních zaměstnanců a odpouštění dluhů zemědělců.
Brazílie je podobně zaneprázdněná a podle všeho nemá větší krátkodobé ambice než prosazovat stabilitu v Latinské Americe, usměrňovat dopady světové finanční krize a inspirovat ostatní v rozvojovém světě.
Krátce, právě ve chvíli, kdy je lídra zoufale zapotřebí, je za globálním kormidlem prázdno.
Pozornost prezidenta Baracka Obamy se teď soustřeďuje na stimulaci chudokrevného hospodářství USA, skladbu daňových škrtů, reformu energetické a zdravotnické politiky a obnovu důvěry v americké finanční ústavy.
Evropská unie pokračuje v interní debatě nad tím jak nejlépe finančně sanovat tamní krachující banky a průmyslová odvětví, jak se vypořádat s důsledky rozšíření EU a eurozóny a jak přistupovat k čím dál svízelnějším vztahům s Ruskem.
Kdo se tedy dokáže chopit vůdčí úlohy ve snaze vytvořit novou strukturu globálního finančnictví, která bude odrážet spletitost obchodu jedenadvacátého století?
Kdo dokáže pobízet k hledání konsenzu nad mnohostrannou reakcí na změnu klimatu?
Kdo nahradí zastaralý režim nešíření jaderných zbraní, zajistí kolektivní obranu ve vznikajících mezinárodních epicentrech potíží a uvede do pohybu dění za mírovými rozhovory na Středním východě?
Mezinárodní summit ve Washingtonu v listopadu 2008 tento problém zdůraznil.
Nejbohatší země světa (skupina G7) se obrátily na rozvíjející se velmoci ve skupině G20, aby jim pomohly koordinovat reakci na celosvětové finanční zpomalení.
Jestliže už pro sedm zemí bylo těžké se na něčem shodnout, jakou výzvu pak asi bude představovat budování konsenzu ve skupině 20 zemí?
Uvažme jen, jak protichůdné jsou v této skupině názory na demokracii, transparentnost, přiměřenou hospodářskou roli vlády, nové provozní předpisy pro finanční trhy a obchod a to, jak nejlépe zajistit, aby Organizace spojených národů, Mezinárodní měnový fond a Světová banka spravedlivě odrážely dnešní globální rovnováhu moci.
Ti, kdo se během příštích několika let obrátí v krizi o pomoc na USA, uslyší čím dál častěji slůvko ne.
A není vůbec jasné, že by někdo jiný byl ochoten a schopen říkat ano.
Hlavní města kapitálu
Podobně jako finanční krize samotná je dnes i tento trend globální.
V desítkách zemí přijímají politické špičky rozhodnutí, která v dohledné budoucnosti předurčí výkonnost místních (i globálních) trhů.
Čínský export poklesl v únoru o více než 25%.
Žádný strach, reagoval premiér Wen Ťia-pao: čínská vláda má „dostatek munice“ na doplnění svého stimulačního balíku v objemu 587 miliard dolarů – na plán, který má vytvořit miliony pracovních míst prostřednictvím enormních vládních investic do dopravy, energetické infrastruktury, bydlení a dalších rozsáhlých projektů.
V Indii, kde je vláda častěji pokládána za brzdu obchodu než za katalyzátor růstu, dnes rozhodnutí hýbající místními trhy přijdou s vyšší pravděpodobností od byrokratů v Dillí než od inovátorů v Bombaji.
Vláda vedená Kongresovou stranou, která se velmi snažila působit během hospodářského zpomalení ve volebním roce dojmem, že vnímavě reaguje na veřejnou poptávku, prosadila od prosince tři stimulační balíky.
V podstatě jde o to, že chceme-li dnes zjistit, jak, kdy a kde budou v desítkách zemí po celém rozvinutém i rozvojovém světě alokována aktiva a generováno bohatství, nesmíme se dívat na hlavní města financí, nýbrž na hlavní města politiky. 
Pro dlouhodobější globální hospodářský růst bude tento trend znamenat pouze potíže.
Za prvé se nejužší elita Komunistické strany Číny jen těžko shodne na prioritách hospodářské politiky.
Problémy, na něž naráží i americký prezident Barack Obama, když se snaží získat podporu pro riskantní a drahá politická řešení u hašteřivých demokratů a svéhlavých republikánů, povedou k vytvoření umolousaných legislativních kompromisů.
Stejné schéma se opakuje i jinde.
V Rusku, na Ukrajině, v Maďarsku, Pákistánu, Turecku, Malajsii, Mexiku, Nigérii i dalších státech vyvolají bitvy mezi domácími politickými frakcemi často nesoudržné reakce na palčivé hospodářské problémy.
Za druhé platí, že pokud je obtížné dosáhnout uvnitř jedné země konsensu v otázce, jakým způsobem nejlépe podpořit růst, lze si stejný spor jen těžko představit v globálním měřítku.
Většina politiků koncipuje politiku tak, aby sloužila jejich místním voličům a chránila jejich osobní politický kapitál.
Posilování globálního růstu je s odstupem na druhém místě.
Ve Washingtonu využije mnoho přívrženců Demokratické strany politických debat k tomu, aby vytloukalo politický kapitál ze vzteku lidí na Wall Street, zatímco mnoho republikánů bude hledat skulinku, pomocí níž budou moci vytloukat politický kapitál z hněvu veřejnosti na demokraty, ve který doufají.
Někteří členové vedení Komunistické strany Číny podpoří plány na realizaci posunu od exportem taženého růstu k modelu založenému na domácí spotřebě.
Jiní se pokusí nasměrovat státní finance na své osobní investiční projekty.
Také frakce v ruské, indické, mexické a jihoafrické vládě mají vlastní, konkurující si politické priority.
V době, kdy tolik politických představitelů koncipuje reakce na krizi tak, aby řešily místní problémy nebo vytvářely místní příležitosti, musíme si položit otázku, nakolik je pravděpodobné, že se tito lidé shodnou na jednotném mezinárodním přístupu.
Náš první signál o problémech s koordinací mezinárodní reakce na finanční krizi přišel loni v listopadu během mimořádného summitu skupiny G-20 ve Washingtonu.
Již přimět skupinu G-8 k dohodě o prioritách je složité; dosáhnout konsensu uvnitř skupiny G-20 je exponenciálně obtížnější nejen kvůli většímu počtu protagonistů, ale i kvůli tomu, že se mnozí z nich neshodnou ani na nejzákladnějších pravidlech globální ekonomické hry.
Dubnový summit skupiny G-20 v Londýně sice přinesl více dohod o hospodářské politice, než se čekalo, avšak to bylo do značné míry dáno tím, že nejrozporuplnější téma – totiž americká a britská žádost o další výdaje na globální stimuly – bylo předem staženo z programu.
Díky tomu si usměvaví prezidenti a premiéři mohli dovolit být diplomatičtější než český premiér Mirek Topolánek, který v roli výkonného „prezidenta“ Evropské unie varoval, že Obamův ekonomický plán je pro ostatní „cestou do pekel“.
Na summitu G-20 Topolánek nebyl; jeho země není členem dvacítky.
A zatímco britský premiér Gordon Brown souhlasí s Obamou, že přední průmyslové země světa musí co nejvíce stimulovat domácí ekonomiky, guvernér Bank of England Mervyn King varoval, že Británie je už možná příliš zatížená dluhy, než aby se zmohla na další kolo stimulů.
Globální recese je sice děsivá, avšak koordinovaná a soudržná reakce na ni ze strany světových politických špiček zůstává přinejlepším vysoce nejistá.
Stále silnější vliv politických faktorů na tržní výkonnost pravděpodobně zatíží celosvětový růst na několik let dopředu.
Měli by už jít vojáci domů?
Bush už týdny čekal na pozitivní vývoj, který by mu umožnil nadnést, že do konce roku 2006 může snížit rozsah nasazení vojsk v Iráku ze 133 na 100 tisíc mužů.
Blair, stále otřesen porážkou své Labouristické strany v místních volbách na počátku května, dobré zprávy z Iráku také uvítal.
Během triumfální nečekané návštěvy Bagdádu 22. května řekl, že očekává, že irácké síly do konce roku převezmou zodpovědnost za „územní bezpečnost“ ve velké části země. „Co nás tu drží, je násilí,“ prohlásil. „Co nás nechává odejít, je mír.“

Tento optimismus je předčasný.
Sestavení vlády národní jednoty je jen první z mnoha překážek, jež nová irácká vláda musí překonat, má-li vytvořit trvalý mír.
Jejím prvním úkolem bude zrušit ta ustanovení irácké ústavy, která proti sobě staví irácké sunnity, šíity a Kurdy.
Podle současného iráckého práva má parlamentní výbor pověřený provedením těchto ústavních změn na dokončení úkolu čtyři měsíce.
Čtyřměsíční stopky začaly tikat už 3. května, po první schůzi nového iráckého parlamentu.
Změny jsou velice zapotřebí.
Výbor musí uzákonit nový uhlovodíkový zákon, který každé z iráckých frakcí zaručí spravedlivý podíl na ropném bohatství země, jež tvoří 97% celkových příjmů z exportu.
Podle současné ústavy mají místní vlády právo využívat ropu vytěženou z míst pod jejich územím (a přímo z ní profitovat), zatímco ústřední irácké vládě je třeba odvádět jen díl z příjmů ze stávajících nalezišť.
Dvě malé nezávislé energetické společnosti (turecká Genel Enerji a kanadská Addax Petroleum) se 15. května staly zatím posledními zahraničními firmami, které začnou s průzkumnými vrty na Kurdy ovládaném území na základě dohody s regionální vládou.
Se začátkem debat o ústavních změnách mají kurdští politici v novém parlamentu dobrý důvod tyto lukrativní obchody bránit.
Centrální vláda ovšem bude potřebovat velký podíl na těchto příjmech, má-li financovat budování nových institucí pro správu věcí veřejných, investovat do nezbytné infrastruktury, provádět nesnadné reformy zaměřené na ekonomickou liberalizaci a zajistit větší podíl na bohatství země sunnitům ve středním Iráku, již jsou přírodními zdroji málo obdaření (a už netrpěliví).
Ústavu je rovněž potřeba upravit s cílem zvrátit nejhorší důsledky procesu debaasifikace, jenž usiloval o odstranění stop režimu Saddáma Husajna.
V praxi debaasifikace vyřadila z politického a hospodářského života země tisíce Iráčanů – většinou sunnitů, kteří během Saddámovy éry vstoupili do strany proto, aby si zajistili dobrou práci.
Konečně, irácká vláda musí začít odstraňovat skupiny domobrany, jež stále mají větší palebnou sílu než rodící se irácká armáda, a musí porazit převážně sunnity vedené povstání.
V obou případech jde o ohromný úkol.
Kdyby Bush a Blair předčasně stáhli příliš velké počty vojáků, již jsou oporou irácké stability, nová vláda země by měla jen malou naději na úspěch.
Existují důvody k optimismu, že úsilí o zastavení vlny násilností může uspět.
Mediální zpravodajství o iráckém krveprolití se drtivou většinou zaměřuje na Bagdád, kde je umístěna velká většina zahraničních novinářů, což vyvolává dojem, že tamní zoufalá bezpečnostní situace je charakteristická pro zemi jako celek.
V oblastech pod správou Kurdů na severu a v provinciích s převahou šíitů na jihu však míra zločinnosti a vražedného násilí obstojí i ve srovnání se situací v mnoha městech Spojených států.
K útokům v iráckém „sunnitském trojúhelníku“ (a obzvlášť v Bagdádu) ovšem dochází tempem, které si nezadá s Čečenskem a s deltou Nigeru.
Od chvíle, kdy v únoru sunnitské milice zničily šíitskou mešitu Askaríja, byly během série sektářských útoků podle zásady „oko za oko, zub za zub“ zabity stovky Iráčanů.
Desítky tisíc lidí uprchly ze smíšených sunnitsko-šíitských měst do bezpečnějších útočišť v etnicky homogenních enklávách, které v praxi ovládají sunnitské a šíitské milice.
Pouze přítomnost zahraničních vojáků zpomaluje další balkanizaci už tak podrážděné politiky země.
Právě proto je Bushovo a Blairovo pokušení omezit další politickou újmu na domácí scéně předčasným vyhlášením vítězství v Iráku tak nebezpečné.
Využijí-li dobrých zpráv k započetí stahování významnějších počtů zahraničních vojáků, kteří posilují iráckou stabilitu, v zásadním a zranitelném okamžiku, podryjí snažení, jemuž oba věnovali tolik politického kapitálu.
Novou iráckou vládu by tak vydali na milost a nemilost silám, jež by nakonec zemi roztrhaly na kusy.
Ponaučení z Mexika
Desítky opozičních zákonodárců 1. září předvedly v mexickém parlamentu podívanou pro hlavní vysílací čas televizí, když obsadily řečnický stupínek, takže odcházejícímu prezidentu Vicentu Foxovi znemožnili, aby osobně přednesl svou poslední řeč o stavu země.
Čtyři dny nato nejvyšší mexický soud pro otázky voleb prohlásil, že se Fox do voleb nevhodně vměšoval, ale znovu jednoznačně potvrdil Calderónovo vítězství.
López Obrador přislíbil, že bude mařit Calderónův výkon funkce od chvíle, kdy 1. prosince převezme prezidentský úřad.
O fundamentální stabilitě země se člověk hodně poučí podle toho, jak reaguje na krizi.
Obdobné volební neshody se vyskytly ve Spojených státech v roce 2000 a na Ukrajině v roce 2004.
V důsledku vyhrocených prezidentských voleb velká část voličů v každé ze zemí zpochybňovala legitimitu výsledku.
K požadavkům na přepočítávání hlasů byly nuceny se vyslovit nejvyšší státní soudy.
O politické ani ekonomické stabilitě USA však v roce 2000 nebylo pochyb, neboť veřejná důvěra umožnila vládním institucím země pokojně konflikt vyřešit.
Tyto instituce prokázaly, že mají mnohem větší moc než zúčastněné politické osobnosti.
Na druhou stranu, na Ukrajině veřejné pobouření, posílené mezinárodním tlakem, činnost vlády ochromilo.
Ve druhém hlasování si korunu vítěze získal poražený kandidát.
Prvotní euforie, která takzvanou „Oranžovou revoluci“ doprovázela, ovšem rychle opadla a Ukrajina se stále vypořádává s politickými a ekonomickými důsledky.
Co si tedy máme myslet o Mexiku a jeho sporných volbách?
Velká část voličů tu také agenturám zjišťujícím veřejné mínění odpověděla, že o legitimitě oficiálního výsledku pochybují.
Justice odmítla požadavky na úplný přepočet hlasů, třebaže soudci přezkoumali zhruba 9% odevzdaných hlasovacích lístků, než prohlásili, že přezkum žádné zpochybnění výsledku voleb nepotvrdil.
Tak jako Viktor Juščenko, který byl na Ukrajině v prvním hlasování poražen, také López Obrador požadoval zvrácení výsledku.
Na rozdíl od Juščenka byl odmítnut.
Dobrou zprávou pro Mexičany je ale to, že politické instituce jejich země prokázaly, že jsou stabilnější než na Ukrajině.
Navzdory veškerému úsilí Lópeze Obradora vyvolat v ulicích chaos prostřednictvím demonstrací, jichž se zúčastnily stovky tisíc protestujících, zůstává domácí i mezinárodní důvěra vysoká.
Peso se od voleb sotva pohnulo – což je jasné znamení, že investoři zemi nadále věří.
Jejich výdrž je významná, neboť tržní obavy z nestability se často stávají sebenaplňujícím se proroctvím.
Nejde o to, že by na veřejné důvěře (nebo jejím nedostatku) u volebního výsledku nezáleželo.
Záleží na ní.
Avšak mnohem víc záleží na širším rámci – na tom, zda země dokáže fungovat dál, tak jako Mexiko, zatímco její politické instituce řeší nastalou šlamastyku.
Na rozdíl od situace na Ukrajině investoři nad demonstracemi v ulicích Mexika mávli rukou a nepřestali se soustředit na úrokové sazby a fluktuace v globálním hospodářství.
To naznačuje, že základem mexické správy se staly vládní principy a robustní politické instituce, nikoli mocní jedinci.
Vskutku, ačkoliv López Obrador nadále výsledek odsuzuje a pohrozil, že Mexiko promění v nezvladatelné, narůstající mexická střední třída se s politickým konfliktem už vyrovnala.
Mnozí lidé, kteří byli pro kandidaturu Lópeze Obradora, povolební protesty v jeho jménu nepodporují.
Nedávný průzkum v listu Reforma zjistil, že Calderón by nad ním teď zvítězil o 19 procentních bodů.
Voliči mohou sice dávat přednost Lópezi Obradorovi, ale stability Mexika si cení především.
Navíc během období politické paralýzy Calderón v zákulisí vyvíjel úsilí o sestavení administrativy a stanovení vládní strategie.
Uvědomuje si, že musí dát vzniknout silnějšímu pocitu politické legitimity, a tak jeho kabinet zřejmě bude zahrnovat zástupce ostatních politických stran.
Představí zřejmě opatření k řešení chudoby a tvorbě pracovních míst.
Elementární stabilita, již mexická povolební krize zvýraznila, je zřejmá i jinde v Latinské Americe.
Ať už je potenciál k levicovému posunu v některých latinskoamerických zemích letos jakýkoli, ostatní země, mimo jiné Mexiko, Chile a Brazílie, jsou mnohem méně náchylné k tomu typu populistické vlády, jakou sledujeme ve Venezuele a Bolívii.
Volení lídři v těchto státech čelí institucionálním mantinelům vymezujícím jejich možnosti formovat politiku – parlamentům, jež kontrolují pravomoci exekutivy, a soudům, jež drží pod kontrolou pravomoci obou.
Ovšemže, politická a tržní volatilita v širším rámci ekonomik rozvíjejících se trhů bude přetrvávat.
Některé z nich se však už „vypracovaly“ ke stabilitě zakotvené v udržitelné správě státu.
Mimo Latinskou Ameriku nabízí dobrý příklad několik východoevropských zemí.
V těchto státech hlouběji a vytrvaleji ovlivňují v současnosti důvěru otázky předpisů a zdanění než politické napětí.
Mnozí v médiích si to možná ještě neuvědomují.
Trhy to ovšem chápou.
Přestože mexická volební sága může nadále pronikat na přední stránky novin, její skutečný význam tkví v tom, že odhaluje, jak politicky odolným místem se Mexiko stalo.
Zneškodnění íránské ropné zbraně
Co tedy mohou USA pro oslabení íránské pozice udělat?
Coby čtvrtý největší vývozce ropy na světě Írán nesmírně profituje ze ztrojnásobení globálních cen ropy během posledních čtyř let.
Jeho ekonomická stabilita je na příjmech z ropy závislá, takže právě tady jsou íránští vládci zranitelní.
Američtí diplomaté nikdy nebudou Radu bezpečnosti OSN přemlouvat k zavedení sankcí na íránské energetické vývozy.
Bushova administrativa však může usilovat o zmírnění globálních cen energií – a měla by začít odmítáním nechat se polapit do pasti rostoucích napětí, kdykoli se íránskému prezidentu Mahmúdu Ahmadínedžádovi zachce.
Ahmadínedžád projevil vynalézavost při vedení diplomatického střetu.
Jeho vláda odmítla mezinárodní výzvy k ukončení obohacování uranu, ignorovala termíny stanovené OSN, vyzbrojila irácké milice, dodala Hizballáhu zbraně pro útoky na Izrael, popřela holocaust a uspořádala vojenská cvičení poblíž Hormuzského průlivu, skrze který prochází 40% světové ropy dopravované po moři.
Všechny tyto provokace posilují tlak na růst cen ropy, čímž obohacují íránskou vládu.
Když nejvyšší vůdce ajatolláh Alí Chameneí naznačil, že by Írán mohl hrát ropnou kartou, ministryně zahraničí USA Condoleezza Riceová myšlenku odmítla. „Jednoduše si připomeňme, že Írán je ve svém rozpočtu z nějakých 80% závislý na ropě,“ řekla, takže prý „skutečně není schopen přežít výpadek.“
Jestliže ale Írán z mezinárodních trhů stáhne umírněná množství ropy, cenové nárůsty pravděpodobně všechny ztráty příjmu způsobené snížením dodávek vykompenzují (možná úplně).
Navíc každé ohrožení Hormuzského průlivu by Íránu umožnilo donutit ceny k růstu i bez snížení produkce.
Není náhodou, že prakticky každý veřejný krok, jenž íránská vláda za poslední rok učinila na mezinárodním jevišti, zvýšil riziko na energetických trzích.
Občas USA účinně – byť nezáměrně – pozici Íránu podkopaly.
Letos v létě Bushova administrativa nabídla Íránu přímé rozhovory.
V září Bush pronesl nečekaně tlumený projev před Valným shromážděním OSN.
Odpor k sankcím ze strany Ruska, Číny a Francie přesvědčil představitele USA, že je třeba „ponechat více času na diplomacii,“ než se začne naléhat na trestní řízení v Radě bezpečnosti.
Všechna tato rozhodnutí se přičinila o návrat uvolněnosti na trhy s energií.
Ceny ropy se snížily z hodnot přesahujících 78 USD za barel v půli července na méně než 60 USD na začátku října.
Tento pokles – v nemalé míře plynoucí ze zmírnění napětí ohledně íránského jaderného programu – bere íránské vládě peníze, čímž zesiluje domácí potíže režimu.
Inflace v Íránu roste, snad až o 20%.
Chameneí 1. října vyzval Ahmadínedžáda, aby tento narůstající problém řešil.
Byly zmrazeny ceny vybraného dotovaného zboží a služeb a kvůli rostoucí inflaci se tyto dotace vládě nadále prodražují.
Ba vláda naznačuje, že by mohla začít vydávat benzín na příděly.
Nezaměstnanost se drží asi na 12% a mezi mladými lidmi je zřejmě dvakrát vyšší.
USA mohou podrýt íránský režim, budou-li se vyhýbat prohlášením a činům, jež napomáhají zvýšení cen energií a posilují íránské hospodářství.
Úředníci státní správy by měli zchladit politickou teplotu.
Měli by Íránu nabídnout přímé rozhovory.
Bush by měl pozvat Ahmadínedžáda do Washingtonu.
Anebo ještě lépe do Crawfordu.
A připravit mu snídani.
Washington rovněž může naléhat na Saúdovce, kteří ovládají prakticky veškeré záložní kapacity světa, aby udržovali vysoký objem těžby s cílem mírnit ceny.
Podpora, již Írán věnuje posunu regionální mocenské rovnováhy směrem k šíitským muslimům, je pro sunnity vládnoucí v Saúdské Arábii větší hrozbou než pro USA.
Ano, Ahmadínedžád si zřejmě najde způsob, jak konflikt znovu vyostřit.
Nikdo nemůže Íránu zabránit v ohrožování Hormuzského průlivu.
Nikdo však za to nemůže přičítat vinu USA, když Bush nabízí rozhovory.
Írán pravděpodobně na vývoj jaderné zbraně potřebuje dva nebo tři roky.
Jak silné bude tou dobou Ahmadínedžádovo domácí postavení?
Pokud mu USA neposkytnou hrozby, jež mu pomáhají sešikovat domácí podporu, nezdar při oživení íránského hospodářství jeho pozici na domácí scéně podemele.
Nižší ceny ropy by znamenaly méně peněz, které by bylo možné vynaložit na domácí projekty povzbuzující jeho popularitu – anebo na jaderný program.
Jestliže osekávání íránských ropných příjmů nedokáže Ahmadínedžáda oslabit, USA neztratí vojenské možnosti.
Podkopání jeho domácího postavení snižováním íránských tržeb má ovšem větší naději na úspěch než diplomatické snahy přesvědčit režim k dobrovolnému upuštění od obohacování uranu nebo donucovací sankce.
Uvolňování napětí Bushovi nevynese body u těch, kdo dávají přednost silové strategii.
Konfrontační přístup administrativy však selhává, neboť je právě tím, co si íránští vládci přejí.
Má Bush pravdu?
Jádrem nové strategie je Bushovo rozhodnutí přenést boj přímo na nejmocnější iráckou milici, Mahdího armádu.
Pod formálním vedením militantního klerika Muktady al-Sadra se skupina stala největší a nejlépe vyzbrojenou iráckou bojovou silou a uskutečňuje svou vlastní politickou a bezpečnostní agendu.
Mahdího armáda si s americkými vojáky vyměnila palbu už dříve, především během prudkých bojů o kontrolu nad jihoiráckými městy Nadžaf a Karbalá v roce 2004.
Tyto střety skončily svého druhu příměřím – třebaže potyčky přetrvávaly –, protože síly USA se zdráhaly bojovat proti sunnitským povstalcům a šíitským milicím zároveň.
Irácký ministerský předseda Núrí al-Málikí se rovněž zdráhal postavit se Mahdího armádě, zejména proto, že podpora Sadrových přívrženců v iráckém parlamentu je pro jeho politické přežití zásadní.
Teď se však zdá, že se americké síly místo čekání, až začne konat Málikí, chystají odvést tuto práci samy.
Dokáží-li významně narušit sílu milice nebo alespoň potlačit její vliv v šíitských chudinských čtvrtích Bagdádu, irácká vláda bude mít poněkud lepší vyhlídky na vybudování věrohodné bezpečnostní síly a Bush si bude moci nárokovat jistý úspěch.
Zcela přinejmenším nová strategie přiznává, že nejvážnější výzva pro stabilitu v nejbližším období pochází obecně od miličních uskupení, zejména od Mahdího armády.
Pak je tu širší a narůstající konflikt s Íránem.
Nedávná oficiální americká rétorika i činy v terénu – mimo jiné zatčení pěti Íránců v Irbílu na začátku ledna a Bushovo souhlas s použitím smrtící síly proti Íráncům, kteří ohrožují iráckou bezpečnost nebo americké vojáky – odrážejí mnohem konfrontačnější přístup k íránskému vlivu uvnitř Iráku.
To však také poukazuje na poznání, že největší hrozbu pro dlouhodobou stabilitu Středního východu představuje právě úsilí Íránu rozšířit svůj regionální vliv.
Jistěže, Bushova nová strategie Iráčanům velice pravděpodobně nepomůže odvrátit propad do sektářské občanské války.
Dočasné 16% posílení počtu vojáků jednoduše na splnění tohoto úkolu nestačí.
Bush trvá na tom, že ve středním Iráku bude brzy dostatek vojáků na „udržení“ oblastí vydobytých od milic a vzbouřenců.
Ale na jak dlouho?
Na měsíc?
Na čtyři měsíce?
Na tři roky?
Americké jednotky nakonec Irák opustí a zúčastněné strany – Málikího vláda, šíitské milice, sunnitští vzbouřenci, Írán i sunnitskoarabští sousedé Iráku – to vědí.
Sadr se prostě může držet stranou a čekat, až budou Američané pryč.
Každé životaschopné řešení v Iráku navíc vyžaduje politickou dohodu mezi Iráčany, která zase bude záviset na jejich ochotě přijmout kompromis.
Je nezbytné sepsat zákony garantující spravedlivé rozdělení iráckých ropných výnosů a všechny frakce musí mít důvěru v to, že co bude dohodnuto, bude také vymáháno.
Sunnity je třeba přesvědčit, že ani menšinové postavení, ani dřívější členství ve straně Baas Saddáma Husajna je nevyřadí z politického a hospodářského života.
Sunnité a šíité se teď ale v narůstajících počtech vzájemně vyvražďují a vzhledem k nové agresivitě amerických sil bude kompromis téměř nemožný.
Od iráckých politiků nelze realisticky očekávat, že učiní závažné politické oběti, když jejich voliči bojují proti Američanům a proti sobě navzájem.
Konečně, Bushova strategie čelí výzvám už doma.
Jen málo Američanů – a tedy i málo amerických zákonodárců – chová výraznější důvěru v Bushovo vůdčí schopnosti ohledně Iráku.
Jestliže nová strategie nedokáže během několika měsíců přinést pozitivní a hmatatelné výsledky, neutuchající domácí víření bubnů za stažení jednotek už může být ohlušující.
Prudký nárůst počtu amerických obětí by tlak na odchod ještě umocnil.
Přesto má nová strategie určité přínosy.
Zaprvé, vytlačuje Málikího do ústraní, což znamená, že bude méně politicky poškozen, než kdyby byl přímo spojován s americkými útoky na irácké šíity.
Americké konání vyvolá iráckou kritiku, že Málikí je buď neschopný, nebo že se stal americkou loutkou, ale tato obvinění už vznesena byla.
Nic by pro Málikího nemohlo být horší než výslovné oprávnění k útokům na šíitské milice a přežití jeho vlády pro nejbližší dobu je klíčové, má-li být dosaženo pokroku ohledně politických výzev, jimž čelí všechny irácké frakce.
Zadruhé, nová strategie bude Mahdího armádu brzdit.
Hrozí, že Sadrova milice se rychle stane iráckou odpovědí na Hizballáh: dobře vyzbrojenou, politicky zapojenou soukromou armádou s vlastní zahraniční politikou.
Čím úspěšněji dokáží americké síly oslabit pozici Mahdího armády a přinutit Sadra k politickým tahům, jimiž si bude chtít zachovat tvář, tím slabší bude milice oproti ostatním silám v Iráku, až vojáci USA odejdou domů.
Konečně, přenesení boje přímo na nejmocnější iráckou milici a na Íránce v Iráku přivede USA mnohem blíž jejich tradičním sunnitskoarabským spojencům – Saúdské Arábii, Egyptu, Jordánsku a státům Perského zálivu.
Arabské vlády chaos v Iráku obzvlášť rozhořčuje, neboť se obávají, že USA ponechají sunnitskou menšinu vydanou na pramálo slitovnou milost pomstychtivých šíitů, a vyjadřují narůstající znepokojení, že válka dodala Íránu moc rozšířit šíitský vliv napříč Středním východem.
Až se Irák rozpadne, což se teď jeví jako téměř nevyhnutelné, USA budou v regionu potřebovat tolik přátel, kolik jen mohou získat, obzvlášť proto, že se vyostřuje bitva s Íránem o regionální vliv i konflikt kvůli jeho jadernému programu.
Když už nic jiného, mít společného nepřítele pomůže USA a jejich arabským spojencům oživit poškozené vazby.
Zítřejší hranice genetiky
V roce 1974 jsem uveřejnil studii ,,Genetika Caenorhabditis elegans ", organismu známého také jako hlístice.
První věta říkala: ,,Zásadní nevyřešenou otázkou biologie je to, jak dokáží geny určovat komplexní struktury, jež nalézáme u vyšších organismů."
To platí dodnes.
Jak geny budují orgány, kosti nebo kůži a jak určují jejich funkci?
Stojí za pomalým tempem našeho pátrání potíže s vybíráním organismu vhodného ke studiu?
Až do počátku šedesátých let byla v biologii ,,velká neznámá" mnohem skromnější: jak DNA určuje nejjednodušší bílkoviny?
Potom ovšem začalo být jasné, že vše, co je třeba udělat, je chopit se genu a sekvenovat jej, chopit se bílkoviny a sekvenovat ji a jednoduše přeložit jednu sekvenci do druhé.
Jak geny fungují, bychom v zásadě mohli zjistit tím, že bychom se naučili jejich chemickému jazyku.
V té době jsme samozřejmě neměli potřebné nástroje.
Pravda, měli jsme primitivní nástroje k sekvenování bílkovin, takže jsme dokázali odvodit jejich chemické složení.
Pustit se do chemické podstaty genů jsme ale nemohli.
Bylo možné využít jen běžného - a velice pomalého - postupu, který v 19. století zavedl zakladatel genetiky Gregor Mendel.
Mendel například nedokázal říct, že u jistého druhu rostlin existuje gen výšky, dokud neobjevil trpasličí mutanty daného druhu.
Tento přístup definuje geny podle pozorovatelných vlastností organismu.
Rozvoj technologií nám naštěstí oproti Mendelovi dovoluje vymezit geny mnohem rychleji.
Díky objevu genetické rekombinace u virů, které napadají rychle se množící bakterie, vznikla možnost měřit u potomků změny mnohem precizněji a rozebrat tak jemnou strukturu genu.
Bylo tedy přirozené, že se v tomto okamžiku biologové ptali, zda by obdobným postupem bylo možné rozluštit genetickou strukturu složitějších, mnohobuněčných organismů.
Pravidlem dřívějšího výzkumu bakterií bylo získat mutanty a co nejpodrobněji je prozkoumat.
Já jsem se zabýval nervovou soustavou a považoval jsem za důležité studovat ji tak, aby bylo možné ji znázornit formou ,,schématu zapojení".
Mým plánem nebylo vysledovat geny přímo v chování, ale rozdělit problém do dvou otázek: vývojové otázky (,,jak geny budují nervovou soustavu?") a fyziologické otázky (,,jak nervová soustava nebo mozek vytváří chování?").
Mým úmyslem bylo studovat mutanty C. elegans a doufat, že nalezneme mutanty genů, které řídí chování.
Ale i u organismů tak jednoduchých jako C. elegans bylo kvůli mezím našich technických možností velmi těžké stanovit funkci genů.
Začali jste se studiem svalu prostě proto, že se tak nabízelo velké množství bílkovin.
V 70. letech objevená technologie klonování a sekvenování DNA otevřela výzkumu nové perspektivy a její využití na lidech a dalších savcích bylo ve smyslu vědeckého poznání nesmírně úspěšné.
Rozvoj genetiky ovšem nadále závisí na schopnosti zkoumat modelové organismy jako C. elegans a Drosophila (octomilka).
Je skutečností, že dnešním velkým nebezpečím je to, že se sice s přívalem ohromného množství genetických popisů různých organismů utápíme se v moři dat, ale vzdalujeme se chápání biologické komplexnosti.
Nesmíme zapomínat, že základní funkční jednotkou živých organismů jsou buňky , nikoliv geny.
Ruská manipulující média
MOSKVA: V Rusku dnes neexistují politické strany; jsou zde jen hromadné sdělovací prostředky.
Je to jeden z málo diskutovaných důsledků posledních parlamentních a prezidentských voleb.
Ovšem, tisk má moc ve většině demokratických společností a často ovlivňuje způsob, jak veřejnost chápe politická prohlášení.
Ve vyvinutějších zemích jsou však politické programy a myšlenky vskutku dílem politických stran a politiků, tedy tím, pro co nebo proti čemu nakonec voliči dávají své hlasy.
Ruské sdělovací prostředky ale „nesdělují“; jsou totiž samým zdrojem politických myšlenek Ruska.
Ruští voliči nevolí linii politické strany, volí linii diktovanou masmédii.
Loni v létě se příliš nepochybovalo o tom, že v blížících se parlamentních volbách se Lužkovova a Primakovova strana Vlast-Celé Rusko stane nejsilnější frakcí v Dumě.
Volby 19. prosince však ukázaly, že na tento titul Vlast nezískala sebemenší právo: se třinácti procenty hlasů skončila na třetím místě a získala 46 ze 450 parlamentních křesel.
Podobně nikdo loni v červenci nepochyboval o tom, že budoucím prezidentem se stane buď bývalý premiér Primakov nebo moskevský starosta Lužkov.
Spekulovalo se snad jen o tom, kdo z těch dvou akceptuje post premiéra ve vládě sestavené tím druhým – prezidentem.
Když ale došlo na samotné prezidentské volby, nebylo po jednom ani po druhém ani vidu ani slechu.
Co se stalo se stranou Vlast-Celé Rusko, novou vládní silou, jak se tehdy tvrdilo?
Co se stalo s Lužkovem a Primakovem?
Změnili snad své politické postoje?
Dopustila se snad Vlast nějaké politické chyby, která ji zničila?
Nebyli zničeni ani sebou samými ani nedostatečnou oblibou voličstva, nýbrž zásahem masmédií.
Stejná masmédia také stvořila nový idol, který před sebou smetal vše, co mu stálo v cestě.
Loňským prosincovým volbám dominovalo nové mezioblastní hnutí Jednota, založené teprve v září toho roku, s platformou, jíž lze vyjádřit dvěma slovy: Vladimir Putin.
Od té chvíle ztrácely prezidentské volby na svém napětí: jedinou, a ne příliš vzrušující otázkou bylo, zda bude Putin potřebovat jedno nebo dvě volební kola, aby se z „úřadujícího“ prezidenta stal „zvolený“ držitel nejvyššího státního úřadu.
A v závěsu za molochem Putinovy osobnosti upadla v zapomnění také Jednota.
Abychom lépe porozuměli tomu, co se vlastně stalo, je třeba odhlédnout od politiky a podívat se blíže na psychologickou skladbu ruských voličů.
Jen dvě skupiny ruských voličů dnes vykazují známky odporu vůči všemocnému vlivu ruských sdělovacích prostředků.
První z nich – zhruba 30 % oprávněných voličů – se skládá z politických extremistů, povětšinou zastánců tvrdé komunistické linie, u nichž „stranická disciplina“ a bezvýhradná zášť ke všemu, co se stalo od rozpadu Sovětského svazu, vítězí nad veškerým smysluplným uvažováním.
Mezi oněmi třiceti procenty voličů má své místo rovněž hrstka pravicových nacionalistů, kteří historický vývoj po roce 1991 vnímají jako jedno rozsáhlé protiruské spiknutí.
Druhou skupinu, která je schopna odolávat informační hypnóze, tvoří mladí lidé.
Tato nová generace, která dosáhla dospělosti převážně po roce 1991, má svůj vlastní rozum a nehledí na každé publikované slovo, jako by to byla právě odhalená pravda.
Jenomže – a v tom tkví nejprůkaznější neúspěch demokracie v Rusku – mladí občané jsou vůči politice lhostejní a odmítají volit či jinak se angažovat v politickém dění.
Zbytek ruské veřejnosti je zajatcem televize a tisku.
Jak to?
Ruská média přece nejsou důvěryhodnější, lépe informovaná či profesionálněji řízená než ve většině ostatních zemí; spíše naopak: vlastní je několik oligarchů, jejichž předpojatost a manipulace je zjevná i krutá.
Odpověď spočívá v onom zákeřném sovětském dědictví.
Sovětský systém vychoval na 62 milionů Rusů, kterým je dnes něco přes čtyřicet let.
Přestože mnozí z nich nechovají k bývalému režimu žádné sympatie, většina z nich byla vychována k tomu, aby každé publikované slovo nebo cokoli, co vidí v televizi, vnímali jako neoddiskutovatelnou pravdu nehodnou kritického zhodnocení.
Právě z této atrofie kritického uvažování a nezvyklé informační naivity těží politicky a finančně motivovaný tisk, když úspěšně manipuluje dobrou polovinu ruských voličů.
Abnormální moc hromadných sdělovacích prostředků je mimo jiné důkazem, že tyto podniky nejsou řízeny zcela normálně.
Vzhledem k tomu, že díky médiím mohou mocní se svými zájmy dosáhnout svých skrytých politických nebo ekonomických cílů, není to zisk, který ovlivňuje chování sdělovacích prostředků.
Jen se podívejte, kdo v Rusku stojí za nejvlivnějšími periodiky a televizními stanicemi.
Největšími aktéry jsou stát a obchodní impéria, pro než média nepředstavují významný zdroj zisků.
Na seznamu největších vlastníků se vedle federální vlády a několika nejčastěji zmiňovaných magnátů, např. Berezovského a Gusinského, objevuje také těžařský gigant Lukoil, plynárenské impérium Gazprom, finanční skupina Oneksimbank, moskevské zastupitelstvo, atd.
Avšak jen pro skupinu Gusinského jsou média primárním zdrojem příjmů.
Jinou svérázností ruského informačního trhu, vyplývající z nedostatku motivovanosti, je chronická nadprodukce titulů.
Stále noví aktéři se snaží získávat stále nové pozice pro svůj politický vliv. Jen v Moskvě vychází sedmnáct deníků, z nichž deset si říká „celostátní“.
Na území celého Ruska pak vychází na pět tisíc novinových titulů.
Jejich celkový náklad se zhruba rovná celkovému novinovému nákladu v Německu; na tomto čísle se ale podílí méně než pět set titulů.
Přitom ale celkový objem reklamy v nejlepších dobách (před krizí z osmadevadesátého roku) činil méně než 2,5 miliardy dolarů, zatímco v Německu to bylo přes 20 miliard a v USA dokonce 117 miliard.
Schopnost kritického myšlení se rozvíjí velmi pomalu.
Rusko proto musí počkat, než se jeho politici naučí sami prosazovat svou nezávislost a jeho média zprávy podávat, místo aby je sama vytvářela.
Naděje, že se tak jednoho dne opravdu stane, spočívá v jednom z nejvýznamnějších odkazů Jelcinovy vlády; v tom, že ruská média jsou dnes i přes korupci svobodná.
Napětí v Nizozemí
Evropa si šarvátku mezi těmito dvěma zakládajícími členskými státy nemůže dovolit, takže je načase dát emoce stranou a nad odlišnými názory na budoucí směřování evropské integrace se zamyslet.
Jako bývalý nizozemský státní tajemník pro evropské záležitosti a koordinátor Beneluxu jsem přesvědčen, že Nizozemsko a Belgie mohou opět hrát vzájemně se doplňující role.
Tyto země už od samého počátku představovaly odlišné aspekty evropské identity: Belgie jako průmyslová, kontinentálně orientovaná, dvojjazyčná země a zprostředkovatel ve vztahu k jižní Evropě a Nizozemsko jako země se silou zemědělskou a obchodní tradicí a anglosaskou a atlantickou orientací.
Z těchto dvou zemí má Belgie sklon nekritičtěji podporovat EU.
Průzkumy ukazují, že další integraci si přeje víc než 80% Belgičanů, zatímco zhruba 50% Nizozemců se označuje za euroskeptiky.
Cení si Unie kvůli jejím ekonomickým přínosům, ale jsou ostražití vůči její politice.
Belgicko-nizozemská spolupráce celá léta Evropě významně pomáhala posouvat se vpřed.
Smlouva o Hospodářské unii Beneluxu z roku 1944 byla pro evropskou šestku prvním zkušebním terénem a společné Memorandum Beneluxu, které vytvořil a v Mesině roku 1955 představil prozíravý J. W. Beyen, se zase stalo podnětem k vytvoření společného trhu.
Jednalo se skutečně o základ, na kterém belgický ministr zahraničí Paul-Henri Spaak a jeho kolegové pracovali, když chystali scénu pro Římskou smlouvu a Evropské hospodářské společenství.
Spaakův výbor vyvinul systém, který vyvažoval hlasovací práva států rozdílných velikostí.
Je zřejmé, že systém jednoho hlasu na členský stát by znamenal dominanci menších evropských států.
Naopak systém založený na počtu obyvatel by až příliš stranil velkým státům.
Rovnováhy bylo zčásti dosaženo systémem vážení hlasů v Radě ministrů, kde padne většina rozhodnutí.
Při každém rozšíření Unie byl tento rozhodovací systém z velké části zachován.
Vyváženost mezi hlasovacími právy malých a velkých členských států byla dále zajištěna přenesením výhradní pravomoci navrhovat normy na Komisi, která vyjadřuje společné zájmy Společenství.
Tato pravomoc byla posílena požadavkem na jednomyslnost mezi členskými státy, mají-li Komisi přehlasovat, což je opatření, které posílilo malé státy oproti těm velkým.
Belgie a Nizozemsko měly obě jako otevřené ekonomiky zájem na rozvoji vnitřního trhu, avšak lišily se v metodách.
Belgie se držela převážně francouzské monetaristické školy, zatímco Nizozemsko se shodovalo s Německem na upřednostňování hospodářské konvergence před závazkem k měnové paritě.
Jakmile prezident Valéry Giscard d’Estaing a federální kancléř Helmut Schmidt přednesli společný francouzsko-německý návrh Hospodářské a měnové unie (HMU), Belgie a Nizozemsko ve shodě pracovaly na dosažení společného cíle.
